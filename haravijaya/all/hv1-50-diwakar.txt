kāvyamālā|

mahākavirājānakaśrīratnākarapraṇītaṃ

haravijayam|

rājānakaśrīmadalakakṛtena viṣamapadodyotābhidhena ṭippaṇena
sametam|

prathamaḥ sargaḥ|

kaṇṭhaśriyaṃ kuvalayastabakābhirāma-

dāmānukārivikaṭacchavikālakūṭām|

vibhratsukhāni diśatādupahārapīta-

dhūpotthadhūmamalināmiva dhūrjaṭirvaḥ||1||

jṛmbhāvikāsitamukhaṃ nakhadarpaṇānta-

rāviṣkṛtapratimukhaṃ guroṣagarbham|

%P.3

rūpaṃ punātu janitāricamūvimarśa-

mudvṛttadaityavadhanirvahaṇaṃ harervaḥ||2||

paryantavartiparipāṇḍurapatrapaṅkti-

padmāsanāsanakuśeśayakoṣacakram|

yuṣmānpunātu
dadhaduddhatadugdhasindhuvīcicchaṭāvalayitāmaraśailalīlām||3||

astyunnate surasarijjaladhāvyamāna-

bhāge navārkaruci mandaraśailaśṛṅge|

jyotsnāvatīti nagarī bhuvanatrayaika-

bhūṣā vṛṣāṅkaśirasīva śaśāṅkalekhā||4||

yasyāṃ niśāsu gaganaṃ navapadmarāga-

sadmaprabhāruṇitamadhyagatendulekham|

vakṣo nṛsiṃhanakharairasurādhipasya

sāsṛkchaṭaṃ viṣamabhinnavācakāsti||5||

%p.4

jyotīraśāśmabhavanājiradugdhasindhu-

ratyunmiṣatpracuratuṅgamarīivīciḥ|

vātāyanasthitavadhūvadanendubimba-

saṃdarśanādaniśamullasatīva yasyām||6||

gaṇḍasthalīḥ saghanagharmajalā rateṣu

lagnāvataṃsakusumacyutakesarāgrāḥ|

abhyāpatanmadanamārgaṇapuṅkhapakṣa-

pakṣmākulā iva dadhuḥ pramadāśca yasyām||7||

sīmantinījanamanaḥsu samādhibhaṅga-

kopānalena ciradagdhamapīndumauleḥ|

utthāpayanmadanamāśu karairvibhāti

yasyāṃ himāṃśuravalambitajālamārgaḥ||8||

yasyāṃ rateṣu pṛthupīnanitambabimba-

śobhā sphuraddaśanapaṅktikṛśāṅgayaṣṭiḥ|

%p.5

kūrmīva puṣpadhanuṣaḥ priyapāṇijāgra-

koṇāvamarśamadhurakvaṇitāṅganāsīt||9||

yatrendranīlabhavanaṃ pṛthupadmarāga-

vātāyanairubhayapārśvagatairvibhāti|

bāṇāsurasya haricakravilūnabāhu-

mūlavraṇairiva vapuḥ kṣatajacchaṭārdraiḥ||10||

klāntiṃ ratāntajanitāṃ ślathayanti yatra

māṇikyamandiragavākṣapathapraviṣṭāḥ|

abhyarṇavartisuranirjhariṇītaraṅga-

bhaṅgānusāraśiśirā maruto 'ṅganānām||11||

gaṇḍasthalapratimitaṃ sudṛśāṃ sacihna-

maśvetatenduśakalaṃ rajanīṣu yasyām|

jyāghātapātakiṇaśāritamīnaketu-

nyāsīkṛtācchamaṇikhaṇḍatalāyamānam||12||

yasyāmaśaṅkiṣata śaṃkaraśekharendu-

saṃdarśanotsukatayopagataṃ suraughāḥ|

jyotīraseṣṭakacitāmbaracumbidīpra-

vapraprabhābharanibhena ca dugdhasindhuḥ||13||

lakṣmīrna yāṃ bhavanamānasasaṃniveśa-

haṃsībhirujjvalavilāsagatikramābhiḥ|

%p.6

strībhiryutāṃ samaṇinūpurajhāṃkṛtābhi-

rujjhāṃcakāra jhaṣaketanajhallarībhiḥ||14||

yasyāṃ niśāsu ruttirāgurudhūpadhūma-

kalmāṣitaṃ śaśabhṛtaḥ karacakravālam|

śli.yadgavākṣakaladhautakavāṭapaṭṭa-

saṃdaṃśalagnakiṇalekhamivaiti lakṣmīm||15||

śayyāgṛhaṃ suratakelivimardaśīrṇa-

karṇāvataṃsavikacotpalapatrakhaṇḍaiḥ|

yatrāṅganā dalayataḥ kusumāyudhasya

bhagnaiḥ kṛpāṇaśakalairiva kīrṇamāsīt||16||

yasyāṃ salīlamasitāgurūdhūpadhūma-

daṇḍā gavākṣavivarodarataḥ prasastruḥ|

āsannacandrakarabhaṅgabhiyāndhakāra-

hastā iva sphuritadīrghaśikhāṅgulīkāḥ||17||

rāgānuvandhipariṇāmadaśāvamarśa-

śūnyābhirāmanavayauvanapallavābhiḥ|

kalpadrumavratatibhiḥ kanakādrikuñja-

vīthīva yā purapuraṃdhribhirābabhāse||18||

%p.7

vaidūryapaṭṭaghaṭitāraribhirniśāsu

dūrādapāvṛtamukhairiva dṛśyamānaiḥ|

dvārairbibharti pihitairapi yatra lakṣmī-

mabhraṃkaṣā pratidiśaṃ maṇiharmyapaṅktiḥ||19||

yasyāṃ smaraḥ satatasaṃnihite 'pi candra-

cūḍāmaṇau vasati paurapuraṃdhridehe|

nirmuktabhītiradhirūḍhakaṭākṣabāṇa-

tadbhūśarāsanasahasrakṛtātmarakṣaḥ||20||

krīḍābjinīṣu na daridrati sāndracandra-

raśmicchaṭāpaṭalapāṭalitāni kāntyā|

bibhranti manmathamataṅgajadantakoṣa-

saṃvāditāṃ kuvalayāni niśāsu yasyām||21||

māṇikyatoraṇamadūravilambamāna-

tigmāṃśukūbarituraṅgaśarīrabhābhiḥ|

yatra kṣaṇaṃ haritapallavanirmitābhi-

rābhātyaśūnyamiva vandanamālikābhiḥ||22||

yasyāṃ bhareṇa galatastaruṇīmukhendu-

lāvaṇyakāntibiṣarāmṛtanirjharasya|

aṭṭālasālavalayaṃ vikaṭālavāla-

līlāṃ viḍambayati cumbitabhānubimbam||23||

%p.8

vyaktīkṛtāvayavacandrakalābirāma-

rūpā haranti hṛdayaṃ hariṇāyatākṣyaḥ|

yatronmiṣanmadhuramugdhavidagdhahāva-

bhāvānubandhikusumāyudhasaudhahāsāḥ||24||

yasyāṃ niketanalinīṣu ca lauhitīka-

sopānapaṭṭarucivicchuritāntarālāḥ|

lakṣmīmatāniṣuramandarucaḥ priyāya

bandīkṛtendukiraṇā iva padmakhaṇḍāḥ||25||

māṇikyakhaṇḍakhacitāḥ suramandireṣu

yasyāṃ cakāsati vipāṭalatatprabhābhiḥ|

āliṅgitāḥ śikharakoṭivipāṭitābhra-

saudāminībhiriva kāñcanaketudaṇḍāḥ||26||

yasyāṃ vrajatyadhiniśīthini kāntaveśma

līlāgṛhītavikacotpalapāṇipadmaḥ|

vaibhāvareṇa rabhasattimireṇa datta-

hastāvalambana ivāsta puraṃdhrilokaḥ||27||

%p.9

ākrīḍatāmarasinījalayantramañju-

nādaḥ kramānugatakaiśikamadhyamaśrīḥ|

utkaṃdharastimitapādavidhūtapakṣa-

mākarṇyate bhavanahaṃsagaṇena yasyām||28||

yatrāśmagarbhakamayūkhaśikhāprakāśa-

śyāmīkṛtā bhavanapuṣkariṇītaṭeṣu|

ceto haranti pariṇāmi ciropabhukta-

śevālasaṃhatirasā iva haṃsayūthāḥ||29||

yasyāṃ harinmaṇivinirmitaharmyaraśmi-

līḍhodarāḥ pratidiśaṃ niśi tārakaudhāḥ|

udbhinnakomalakuśāṅkurakoṭilagna-

naiśodabindupaṭalaśriyamāliliṅguḥ||30||

lāvaṇyanirbharapuraṃdhrimukhāvadhūta-

cchāyo dadhatkaluṣatāṃ hṛdayena yasyām|

indurniśāsu maṇikuṭṭimabimbyamāna-

mūrticchalena viśatīva rasātalāntaḥ||31||

prātaścakāsati gṛhodarakuṭṭimāgra-

vikṣiptaratnakusumaprakarāvakīrṇāḥ|

abhyudgatāruṇakarāhatipātyamāna-

nakṣatrarāśiśabalā iva yatra rathyāḥ||32||

%p.10

āliṅganādaracitasthitirābabhau yā

patyurvikāsiparikhāvalinīvibandham|

vistārisālajaghanaṃ parivartamāna-

nakṣatraratnaraśanāguṇamudvahantī||33|| (iti purīvarṇanam)

tāmadhyuvāsa bhuvanānujighṛkṣayātta-

nirmāṇadehaghaṭanaḥ kṣapitāricakraḥ|

cakrīva saudhadhavalāṃ bhujagādhirāja-

mūrtiṃ vibhuḥ śiśiraraśmikalākirīṭaḥ||34||

yasya prapannajanatāścaraṇāravinda-

pīṭhapraṇāmakiṇaśāritamudvahanti|

rudrībhaviṣyati vapuṣyupapannabhāsva-

dūrdhvākṣitārakamiva sma lalāṭapaṭṭam||35||

pluṣyatpuratrayamaviślathajūṭabandha-

khedākulena phaṇinā sphuraduddhatārciḥ|

sāhāyakārthamiva phūtkṛtamārutena

saṃdhukṣitaḥ sapadi yasya pṛṣatkavahniḥ||36||

ākerṇatāṇḍavitamandaracāpadaṇḍa-

maurvīkṛtoragaphaṇāgaṇaphūtkṛtotthaḥ|

%p.11

asyādidīpadanalaḥ prathamaṃ tato 'gni-

jvālākalāpajaṭilastripuraṃ pṛṣatkaḥ||37||

mandākinī śirasi maulikapālapaṭṭa-

saṃghaṭṭajarjarataraṅgaghaṭā vibhāti|

yasyordhvanetraśikhiviplutacandrakhaṇḍa-

viṣyandamānaśiśirāmṛtanirjharaśrīḥ||38||

yasyānurāgavaśataḥ sphuṭakālakūṭa-

cchāyāchalena kṛtakelikacāvamardām|

īrṣyānubandhakaluṣaṃ prasamīkṣya gaṅgā-

māliṅgito yamunayeva vibhāti kaṇṭhaḥ||39||

ābhāti yasya himaśailasutābhyasūyā-

roṣānubandhavaśato 'mbaramārurukṣuḥ|

uṣṇīṣapannaganipīḍitajūṭaratna-

bhāgotthitā pratipathābhimukhīva gaṅgā||40||

niṣpeṣabhīti śaraṇāgatapūṣavaktra-

śeṣāpareva hasatā vidhutottamāṅgam|

yena vyalokyata purāṇakapālamauli-

bandhacyutā daśanapaṅktiradhaḥ patantī||41||

yasyādrirājatanayāvadanāravinda-

lāvaṇyakāntivijitasya salīlamandoḥ|

bandīkṛtor 'bhaka iva ślathajūṭakoṭi-

bandhacyutaściramabhāri kareṇa khaṇḍaḥ||42||

%p.12

mandākinīsalilanirbharapūryamāṇa-

gambhīrakukṣikuharodgatatāranādam|

adyāpi yasya śirasi śriyametyaśānta-

vedadhvanīva parameṣṭhiśiraḥkapālam||43||

saṃhārarātrimukhatāṇḍavaḍambareṣu

dordaṇḍakhaṇḍapavanābhihatāḥ purastāt|

yasya kramādapasaranti parikramaika-

līlāvakāśaghaṭanārthamivādrināthāḥ||44||

yasyānukārarabhasotthitadaṇḍapāda-

gulphāgrasaṃghaṭitamaṇḍalapūrvarekhaḥ|

paryastaparvataśitāśriviśīryamāṇa-

māṇikyapādakaṭakaśriyameti candraḥ||45||

dordaṇḍakhaṇḍapavanocchalitā vicitra-

cārīvilāsadalitakṣitipīṭhabandhāḥ|

yasya bhramanti girayo 'mbaramārga eva

pātālapātacakitā iva tāṇḍaveṣu||46||

saṃhārameghamalinātanukālakūṭa-

cchāyā salīlamadhikaṃdharamullasantī|

%p.13

yasya pradakṣiṇayatīva kirīṭadhāma-

baddhāspadaṃ dayitāmindumupetya rātriḥ||47||

gaṅgātaraṅgataralānanarandhralagna-

cūḍāśaśāṅkakalikaṃ sphuraduttamāṅge|

aspaṣṭacañcupuṭadaṣṭamṛṇālakoṭi-

haṃsāśriyaṃ vahati yasya sitaṃ kapālam||48||

saṃdhyāsamādhivinimīlitalocanasya

yasyānukāramiva hāraphaṇī cakāra|

uddhūlanonmṛditabhasmaparāgapūra-

paryāptabhītibharakūṇitakātarākṣaḥ||49||

premāmṛtena girirājasutāśrayeṇa

na plāvite 'tra hṛdaye 'sti mamāvakāśaḥ|

yasyādhikaṃdharamitīva padaṃ babandha

saṃdhukṣitatribhuvanāgniśikho viṣaughaḥ||50||

ākarṇakṛṣṭakusumacyutareṇupiṅga-

cūrṇīkṛtātanuśarāsanamadhyasaṃsthaḥ|

prākcittavṛttivikṛterapi roṣavahni-

jvālāparīta iva yasya manobhavo 'bhūt||51||

puṣpāyudhena kṛtatīvrasamādhibheda-

māsphālite dhanuṣi sabhrukuṭīvibhaṅgam|

tatkṣobhajena rabhasena vilaṅghyamāna-

mūrdhvākṣi yasya saruṣo mukulībabhūva||52||

%p.14

bhītaiḥ puraḥ kusumamārgaṇadehadāha-

saṃrambhaghoravikṛtirdadṛśe surairyaḥ|

kaṇṭhodarāspadamanargalahuṃkṛtāgni-

dhūmacchalena vikaranniva kālakūṭam||53||

ūrdhvekṣaṇānalaśikhāpaṭalendhanatva-

māsādya yasya kupitasya samādhibhaṅgāt|

cakre padaṃ makaraketurapāṅga eva

sabhrūvilāsalaḍite laṭabhāṅganānām||54||

yasya vyaloki sarūṣo mukhamarjunena

māyākirātavapuṣaḥ paripāṭalatviṭ|

bhāsvallalāṭavinirūḍhavilocanāgni-

jvālākalāpapariṇāmavaśādivārāt||55||

karṇāvataṃsitaśikhaṇḍipatatrakhaṇḍāṃ

guñjāphalastragupagūḍhapayodharāgrām|

yasyekṣituṃ girisutāmadhikābhrāma-

rūpāṃ nigūḍhamudakaṇṭhata sāgni cakṣuḥ||56||

yasya vyabhidyata manaḥ sutarāṃ kirāta-

rūpasya śailasutayā śabarībhavantyā|

karṇāvataṃsitamanoharakekipiccha-

sacchāyadīrghataralocanaśaṅkupātaiḥ||57||

yasyāvalambitakirātatanornigūḍha-

netroṣmakāraṇa ivāśu kirīṭakopāt|

%p.15

svedodabindunikaraścakare kareṇa

nirmṛjya sīkarakarālitadiglalāṭāt||58||

līlānatānanatayā pratibimbavarti-

cūḍāśaśāṅkaśakalaṃ kucamardhabhāge|

yaḥ paśyati sma dadhataṃ dhutadugdhasindhu-

kallolalaṅghitasudhākalaśasya līlām||59||]

yenādrirājatanayākucamaṇḍalāgra-

vinyastahastakamalaṃ bibharāṃbabhūve|

vakṣo himācalaśilāvikaṭaṃ satumba-

vīṇāniveśamiva dhūlanāvibhrameṣu||60||

saṃdhyājalāñjalimapojjhati yaścireṇa

sasvedasīkarakaṇotpulakāṅgayaṣṭiḥ|

dehārdhabhāgagataśailasutānanendu-

bimbāvalokanasukhastimitekṣaṇaśrīḥ||61||

śliṣṭo 'nayoḥ kimu bhaveduta naiva saṃdhi-

rdehārdhayorghaṭitayoriti tatparīkṣām|

āripsu yasya rabhasādiva cakṣurardha-

nārīśvarasya niriyāya lalāṭapaṭṭāt||62||

yasyānatipravaṇarudradṛśo 'ṅghriyugma-

śākhānakhāṃśuviśadīkṛtapūrvabhāgāḥ|

%p.16

āpāṇḍumūlaparipāṭalapuṇḍarīka-

patraśriyaṃ dadhati vahniśikhāpiśaṅgyaḥ||63||

stutimukharamukhāstaṃ strastaratnāvataṃsāḥ

sthiracaraṇasaparyābandhurāvandhyasaṃdhyāḥ|

pratidinamupaceruḥ siddhasādhyāmaraughāḥ

sphuṭakarapuṭakoṭiśliṣṭabhāsvatkirīṭāḥ||64||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye purāripurīvarṇano nāma prathamaḥ
sargaḥ|

dvitīyaḥ sargaḥ|

krīḍārasena sa kadācidathādhisānu

līlāvalambitahimādrisutākarāgraḥ|

pratyagrakāñcanalatāñcitasaṃniveśa-

mākrīḍamaṇḍapamamaṇḍayadaśmadhāmnaḥ||1||

tasminkṛtāsanaparigrahamadrirāja-

kanyānukūlarasadigdhakathāvidagdham|

anyonyaghaṭṭanavicūrṇitaratnabandha-

hemāṅgadāstamamarādhibhuvo 'dhijagmuḥ||2||

%p.17

vellajjaṭāpaṭalaśevalavallarīkāṃ]

cūḍendukhaṇḍakuṭilorumṛṇāladaṇḍām|

ākāśasindhumavataṃsakapālahaṃsa-

hāsāmamī dadhatamaikṣiṣatainamārāt||3||

karṇāvataṃsaghaṭitotphaṇadandaśūka-

phūtkāramārutaparāhatalocanotthaiḥ|

riktīkṛtāṃ śikhikaṇaprakaraiḥ satoṣa-

gaurīkṣitāṃ suranadīṃ śirasā vahantam||4||

cūḍāgatena jaḍadīdhitinā tanutva-

māseduṣā sarabhasaṃ pravivikṣuṇārāt|

bhāsvallalāṭataṭanākatalārkabimba-

madhyāsyamānamiva bibhratamūrdhvacakṣuḥ||5||

śailātmajāvadanacandramasaḥ kathaṃ nu

lekhāpi me na sadṛśī śaśinā saśokam|

ūrdhvekṣaṇotthaśikhinīva nipitsunettha-

madhyāsitonnatalalāṭataṭopakaṇṭham||6||

stamberamājinagalatkṣatajāvaseka-

saṃpāditāruṇarucā kvaciduttamāṅge|

tāmbūlarāgaparipāṭalayeva danta-

paṅktyā nirājitakirīṭakapālakhaṇḍam||7||

%p.18

jyotsnārucāmbaramalaṃ vimalaṃ diśanta-

minduṃ nidhāya mukuṭe dayitāyamānam|

tallāñchanacchavimivātanukālakūṭa-

cchāyāchalena dadhataṃ pṛthukaṇṭhalagnām||8||

saṃhārakālakavalīkṛtasaptalokā-

mambhodhibhārabharamantharameghanīlām|

kaṇṭhāntarālaparivartinipītadhūpa-

vartitviṣaṃ viṣamayīṃ dadhata ca lekhām||9||

preṅkhatkarālamaṇiśaṅkhasahasraśāra-

hāroragendraphaṇabhaṅguravīcicakram|

kaṇṭhasthitotkaṭaviśaṅkaṭakālakūṭa-

kūṭaprabhāprakarakūrmagṛhaṃ vahantam||10||

bhasmāṅgarāgadhavalaṃ parapuṣṭapiccha-

cchāyāṅgadoragaphaṇākulitāṃsakūṭam|

aurvāgnidhūmamalinīkṛtavīcibhaṅga-

dugdhormimālisadṛśīṃ śriyamāśrayantam||11||

keyūrapannagaviniḥśvasitāhatāṃsa=

kuṭotthitena navadhūlanabhasmanoccaiḥ|

sāvartacakramupari bhramatendubimba-

saṃvāditāmupagatena virājamānam||12||

%p.19

gambhīrakaṇṭhakuharāspadakālakūṭa-

niryatprabhādhikamalīmasabhogihāram|

vakṣaḥsthalaṃ tuhinaśailaśilāviśāla-

mālambinīlanalinastragivodvahantam||13||

aṅkāśrayāṃ rucirakāñcanabhaṅgapiṅga-

cchāyābhirāmavapuṣaṃ himaśailakanyām|

kurvantamañjanamalīmasakālakūṭa-

kaṇṭhaprabhābhirabhitaḥ punareva kālīm||14||

saṃvījyamānamasakṛtkakudopadhāna-

baddhāspadaṃ dviguṇitonnatabāhudaṇḍam|

lāṅgūlacāmarakarālaśikhāmarudbhi-

rudbhinnabhaktimanaseva kakudmatārāt||15||

sevāgatāmaragaṇādhipapārijāta-

karṇāvataṃsasurabhīkṛtamaṅghriyugmam|

gandhānubandhimadhupapratibimbalakṣma-

śārodarairnakhaśaśiprakarairdadhānam||16||

dantaprabhādalitakaṇṭhaviṣāndhakāra-

cchāyasya saṃnidhijuṣaḥ karivaktramūrteḥ|

ūrdhvekṣaṇānalaruco ghanacīnapiṣṭa-

dhūlicchaṭā iva mukhe viniveśayantam||17||(kulakam)

%p.20

tasmai praṇamya maṇimauliviṭaṅkakoṭi-

ṭaṅkāhatikvaṇitakāñcanapādapīṭham|

śailādinā nataśiraḥsu nivediteṣu

teṣūcitāsanaparigrahanirvṛteṣu||18||

ājaghnire svaraviśeṣakṛtāsthamārga-

citrapracārayatipāṇilayābhirāmāḥ|

vispaṣṭyavādyavidhayaḥ karaṇānubandha-

bhājaḥ krameṇa murajāḥ sphuṭamārjanāṅkāḥ||19||(yugalakam)

atra pāṭhāntaram|

ājaghnire 'tha murajāḥ
pravibhaktamārgacitrapracārayatipāṇilayaprapañcāḥ|

saṃmārjanākaraṇayogavibhaktamārgacetoharābhimatavādyavidhivyavasthāḥ||

%p.21

nandīśanirdayakarāhatapuṣkareṣu

mandraṃ dhvanatsu mujareṣu vibhajya taṇḍuḥ|

āsāriteṣu parikalpitasaptabheda-

paryāptaśobhamatha tāṇḍavamabhyagāyat||20||

kroḍīkṛtādritanayāḥ śaśikhaṇḍamauli-

maulāpadānaracitastui mātarastat|

līlālalāmalalitābhinayaprapañca-

saṃcāracāru rasabhāvadṛśo 'bhininyuḥ||21||

āpītapāṭalasitetarakundagaura-

dehatviṣo lalitanartanavibhramasthāḥ|

bhremurgaṇādhipatayo 'bhinayakriyāsu

mūrtā rasā iva pariṣkṛtaraṅgapīṭhāḥ||22||

teṣāṃ puraḥ puraripau viṣamaprayoga-

nṛttopadeśarabhasātsvayamujjihāne|

%p.22

pātālarandhramabhavannatabhūmipīṭha-

niṣpiṣṭaśeṣaphaṇaratnakaṇāvakirṇam||23||

so 'bhyutthito bhuvanamākulayāṃcakāra

vispaṣṭadṛṣṭatimiravyapalīnahaṃsam|

līlāvarāha iva dhūmajaṭāsaṭāgra-

viṣpandisidnhujalasīkaradurdinārdram||24||

bhasmāṅgarāgadhavaleṣu bhujeṣu tasya

kalmāṣayatsu gaganaṃ karavartanābhiḥ|

śubhrābhrarājicakitāḥ paripuñjyamāna-

picchāvacūlavapuṣaḥ śikhino vidadruḥ||25||

gāḍhāṅgadoragaphaṇāphaṇiraśmirāga-

rugṇāndhakāranikarāparapārśvabhūmeḥ|

śailasya bhāskararucāmavadhestadīya-

bāhudrumaiḥ sapadi cakṣudire 'śmakūṭāḥ||26||

vikṣiptabāhunivahasya vihasya dikṣu

tasyāṅgahārakaraṇakramakampimūrdhnaḥ|

agrātipātisalilā surasindhurāpa-

ccināṃśukojjvalatiraskaraṇīvilāsam||27||

%p.23

agne ninartiṣata eva vilocanāgri-

rasyāśu piñjaritadiṅmukhacakrabālaiḥ|

tigmāṃśubimbakaṭakapratibaddhavṛtti-

rarcirbhirātapatiraskariṇīṃ nirāsthat||28||

ākṣipyamāṇavividhābhinayaprabandha-

saṃdarśanārthamiva sarvadiśāṃ purastāt|

vispaṣṭarecakarayākulabāhudaṇḍa-

piṣṭādrikūṭanikarānakarotsa mārgān||29||

tasyāṅgahāravalitātanunṛttahasta-

bhasmā"gnarāgadhavalonnatapīnabāhvoḥ|

sāvartacakravikaṭormighaṭāsahastra-

saṃkīrṇadugdhajaladhipratirūpatāsīt||30||

vistāraśālikanakācalabījakoṣa-

cakrasya nṛttavalanāsu sahastrasaṃkhyaiḥ|

phullajjapāruṇatalairbhuvanāravinda-

koṣasya pattrapaṭalāyitamasya hastaiḥ||31||

pīnāṃsakūṭaghaṭitaṃ galakālakūṭa-

cchāyāniśānusaraṇārthamivābhyupetam|

tenottamāṅgavidhutiślathamaulibandha-

visrastaminduśakalaṃ bibharāṃbabhūve||32||

%p.24

tasyordhvalocanamarīcimato viśīrṇa-

piṅgatviṣaściramabhāvitarāṃ purastāt|

ābaddhavartanatayā vikasatkarāla-

raktāṅgulīdalakulaiḥ karapadmakhaṇḍaiḥ||33||

saṃdehitā dhavalabhāsmanadhūlidigdha-

taddordrumānilarayoddhatavīcibhaṅgāḥ|

dugdhodadhernabhasi prapathire muhūrta-

māliṅgitātanutarotkalikābhragaṅgāḥ||34||

pātālaveśmagatabandhudṛkṣayeva

vikṣipyamāṇamaṇibandhanabaddhasaṃsthāḥ|

tasya vyadhuḥ phaṇabhṛtaḥ phaṇacakramukta-

phūtkāramārutaviśīrṇajalānpayodhīn||35||

vyaktā'ngahārakaraṇakramakīryamāṇa-

dordaṇḍamaṇḍalatayā bibharāṃcakāra|

saṃhāramārutavikampitakalpavṛkṣa-

kailāsaśailasadṛśīṃ śriyamindumauliḥ||36||

tena vyadhīyatatarāmiva vellitāgra-

dordaṇḍabhasmakaṇarājibhirujjvalābhiḥ|

nirmitsyamānanijanṛttabharābhiyoga-

yogyāntarālabhuvanāntarasūtrapātaḥ||37||

%p.25

ārabdhanartanakarāṅgulikoṭibhāga-

niṣṭhyūtadīdhitiśikhālikhitācchalekham|

tasyābhavatsphuradanekasahastrasaṃkhya-

jihmāmṛtāṃśukalikāṅkamivāntarikṣam||38||

uddāmarecakarayabhramaṇānubandha-

saṃbaddhabudbudakaṇākulasiddhasindhuḥ|

lakṣmīmanujjhitakirātadaśāvanaddha-

nāgendrakañcuka ivāsya babhāra jūṭaḥ||39||

tadbāhughūrṇanavalanmṛgarājakṛtti-

vajrāśriśātanakhakoṭinipātabhītaiḥ|

digdantibhistvaritakuñcitajānuparva-

kharvībhavadvikaṭakumbhataṭairviṣede||40||

tasyāṅgahārakaraṇākulabāhudaṇḍa-

khaṇḍāspadā sapadi kesarirājakṛttiḥ|

tārāścakarṣa karajaiścaṭulīkaḍāra-

cūḍājuṣaḥ priyamivoḍupateścikīrṣuḥ||41||

dordaṇḍamarutavighaṭṭitaśailakūṭa-

dhūlicchaṭāpaṭaladhūsaramuṣṇadhāmnaḥ|

uddhūlanonmṛditabhasmarajobhiraiccha-

dīśaḥ pramārṣṭumiva bimbatalātmadarśam||42||

lakṣmīpateriva nirargaladaṇḍapāda-

śākhāgrakoṭighaṭitaḥ kṣaṇamuṣṇaraśmiḥ|

%p.26

tasyābabhāvadhinabhor 'ghajalāvasakta-

padmāsanānamitaratnakamaṇḍaluśrīḥ||43||

tasyāstarīṣata navābhinayakriyāsu

dikcakravālamabhitaḥ sthagitāntarikṣāḥ|

ambhodhimārgagamanābhimukhāḥ śirastha-

sindhupravāhanivahā iva bāhudaṇḍāḥ||44||

tena vyalokyata valadbhujadaṇḍakhaṇḍa-

caṇḍānilāhativighaṭṭanaviprakīrṇam|

prabhraṣṭamambaratalādvidhutottamāṅga-

visrastaśekharakapāladhiyendubimbam||45||

brahmāsanāmburuhamāhitasarvaloka-

kampe vibhoḥ śiśirakāla ivānukāre|

paryantabāhuvanadhūlanabhasmadhūli-

nīhārapātadalitacchadaśobhamāsīt||46||

graiveyakoragaphaṇāmaṇicakravāla-

saṃdhyāruṇoḍuśabalaṃ sthagayāṃcakāra|

diṅmaṇḍalaṃ pralayakālaniśeva tasya

kaṇṭhaprabhā timiranīlaruciḥ sphurantī||47||

cūḍājaḍāṃśurapi jūṭajaṭānikuñja-

baddhāspadaḥ pratidiśaṃ sucirādavāpa|

ārabdhanartanakarānilaghaṭyamāna-

tārāpuraṃdhriparirambhasukhāni śaṃbhoḥ||48||

%p.27

līlāvadhūtaśiraso 'sya valaṭajjāgra-

niṣpandisāndrasalilokṣitakoṭibhāgāt|

uccaṇḍatāṇḍavarasasya vinirjagāma

mandākinī madhuriporiva daṇḍapādāt||49||

tasyāśuśoṇitamivojjagarurgariṣṭha-

dordaṇḍaghātavidhurā girayastadānīm|

udvartanānilarayotthitadhātavīya-

dhūlicchaṭāruṇitanirjharavīcibhaṅgāḥ||50||

tena vyadhāyiṣata bāhuvanaprakoṣṭha-

baddhāsitoragaphaṇāmaṇirāgapiṅgāḥ|

saṃhārakālarabhasotthitadhūmadaṇḍaḥ-

kalmāṣitānalaśikhā iva digvibhāgāḥ||51||

tasyādhinṛttamanalolbaṇadṛṣṭipāta-

lakṣyīkṛteṣu paṇino maṇibandhaneṣu|

tattāpakhedaparivartanalakṣyamāṇa-

pītodarāḥ kanakambuvilāsamāpuḥ||52||

sānandanandikaratāḍitapuṣkarāgra-

cetoharāṅkikapayodharanādahṛṣṭaḥ|

ārabdharecakalayaḥ kalayāṃcakāra

līlāṃ sa mecakagalaḥ sphuṭacandrakaśrīḥ||53||

sāvartanābhirabhito lalitāṅgahāra-

śobhā manoramaparikramatāṃ vahantī|

%p.28

ceto jahāra dayitā rasabhāvahṛdya-

rūpā kriyā puraripoḥ śubhahastadṛṣṭiḥ||54||

dordaṇḍakhaṇḍavalanānyatisaṃkaṭatva-

mutprekṣya no vidadhire kakubhāṃ purastāt|

vinyastamandacaraṇaṃ paricakrame ca

bhūmaṇḍalaṃ vidalatīti dayānubandhāt||55||

brahmāṇḍakarparaparisphuṭanābhisaṃdhe-

rūrdhvaṃ viracyata tathā na ca daṇḍapādaḥ|

itthaṃ na śītakiraṇābharaṇasya nṛttamādhāradurbalatayā
savilāsamāsit||56|| (taraṅga)yugalakam

kukṣipraviṣṭasuranirjhariṇītaraṅga-

jhāṃkāratāraninadairnṛkapālapaṅktiḥ|

nṛttakriyāsu vidadhāviva sādhuvādaṃ yasyottamāṅgabhuvi
sātiśayāsvamandam||57||

ālokitastuhinaśailabhuvā sahāsa-

mākṛṣya śekharaśaśāṅkakalāṃ smarāreḥ|

nṛtyanvidūṣakabhuvaṃ bhujagāriketu-

ragre cakāra kuṭilonnatadaṇḍakāṣṭham||58||

etāni tāni talapuṣpapuṭādikāni

cetoharāṇi karaṇāni gaṇādhināthāḥ|

%p.29

ityaṅgaharavidhayaḥ sphuṭatatprapañca-

yogāñcitasthitibhṛtaḥ sthirahastamukhyāḥ||59||

itthaṃ tridhātmakaraṇaṃ gaṇamaṇḍalīṣu

sṃkrāntimasya nayato sadasi sthitāsu|

paryāptadarśanasukhaṃ vinimeṣapakṣma-

cakṣuḥsahasramabhavatspaṣṭahaṇīyamaindryāḥ||60||

āviṣkṛtānukṛtivibhramanāgavaktra-

līlābhyudastakarakoṭivipāṭyamānāḥ|

ambhobhṛtaḥ śiśirasīkarabinduvṛnda-

viṣyandino 'bhinayajaṃ kramamasya juhuḥ||61||

itthaṃ salīlamabhineyavijṛmbhamāṇa-

vispaṣṭabhāvarasavṛtti niṣevya nṛttam|

sārdhaṃ nyavartata gaṇaurvibhuruktamāṅga-

gaṅgātaraṅgakaṇasaṃbhṛtibhinnakhedaḥ||62||

śailātmajāvijitatadgaṇakṛṣyamāṇa-

vṛddhokṣaniṣṭhurakhurāhatamandarādriḥ|

tasyaglahīkṛtavimudhakirīṭacandra-

khaṇḍaḥ kadācana durodaravibhramo 'bhūt||63||

iti samayamanaiṣīttatra tāstāḥ sa ceṣṭā

vidadhadacalakanyāviprayogānabhijñaḥ|

%p.30

surapatibhirabhīkṣṇaṃ ratnapaṭṭāṅghripīṭhī-

luṭhitamaṇikirīṭāṣṭāpadaiḥ sevyamānaḥ||64||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājanakaśrīratnākarasya kṛtau
ratnāṅke haravijaye mahākāvye tāṇḍavavarṇano nāma dvitīyaḥ
sargaḥ|

tṛtīyaḥ sargaḥ|

atha sa manthagirau saklakartubhirnijaprasavojjvalayā śriyā|

samamasevi kadācidupāśrito girijayārijayānaghadordrumaḥ||1||

madhuparājiparājitamāninījanamanaḥsumanaḥsurabhiśriyam|

ābhṛta vāritavarijaviplavāṃ sphuṭitatāmratatāmravaṇaṃ jagat||2||

drutamapāsya yamena niṣevitāmabhinavotkatayeva divākaraḥ|

diśamaśiśriyadaiḍaviḍāśrayāmasumatāṃ sumatāṃ
vidadhatsthitim||3||

sthitimadhurmadhurāmavalambitastabakadarpaṇapallavapāṇayaḥ|

satilakojjvalapattralatā gireravanayo vanayogakṛtaśriyaḥ||4||

%p.31

kṛtakuśeśayinīrucayo madhuvyatikarādabhimantharagāminaḥ|

madhuliho divasāśca vadhūrvyadhuḥ
paravatīravatīrṇamanobhavāḥ||5||

dhruvamanekarasābhyavahārataḥ kṛtarasāyanasaṃgrahasusthitā|

madhulihāmasukhāyata saṃatirvṛtimatītimatītya kṛtasthitiḥ||6||

madhurayā parapuṣṭagirā śanaiḥ savayaseva sametya madhuśriyā|

mṛgadṛśo ghaṭitāḥ saha
vallabhairmudamadhurdamadhuryamanohṛtaḥ||7||

surabhitāṃ dadhati pramadānvito navamadhūpahitatviṣi campake|

surataharmya ivāracitasthitirnavaratāmbaratāṃ madhupo 'nvabhūt||8||

kusumitā girikānanabhūmayaḥ kisaslayādharakhaṇḍanalālasaiḥ|

parabhṛtaiḥ śradadhāyiṣata priyāḥ sumadanā
madanāditaṣaṭpadāḥ||9||

madhurajṛmbhaṇavibhramamādhavīmadhurasāsavapānamadotkaṭāḥ|

madhuliho vyathayantu malīmasāḥ smarasāhā rasahāsavātīḥ
striyaḥ||10||

dadhadudañcitapakṣmakarālatāṃ kurabakastabako madhubodhitaḥ|

tadasamañjasameṣa dunoti yacchucitayā citayāpi viyoginīḥ||11||

tadabhidhāya tamānaya satvaraṃ madhuravādini tattaditi striyaḥ |
rasaniyuktasakhīvacanāgatapriyatamāyatamānamuco 'bhavan||12||
(tilakam)

%p.32

jaraṭhapaṅkajabījasamatviṣo madhu nipātumabhiprajagalbhire|

madhuliho virahe kṛtadiṅmukhavyavadhayo vadhayogakṛtaḥ striyaḥ||13||

surabhimāsi kadācidanujjhitā jaḍatayāpi navāliśatānvitāḥ|

śamavatāmapi tāmarasākarāḥ sthiratarā ratarāgakṛto 'bhavan||14||

sarasamantharatāmarasādarabhramarasajjalayā nalinī madhau|

jaladhidevatayā sadṛśīṃ śriyaṃ
sphuṭatarāgatarāgarucirdadhau||15||

caramapādavidhūtarajaḥ kaṇaprakaradhūsarapakṣatisaṃpuṭaḥ|

nyaviśatānugiraṃ kamalākarānrasamanāḥ samanādamalivrajaḥ||16||

mṛgadṛśo malayānilanirdhute sapadi mānarajasyapi sāgasaḥ|

nadayitānabhicukrudhurūrjitasmaratayā ratayānasamutsukāḥ||17||

taralapallavatāmrakarā babhau samadhumullasitabhramarotpalam|

kusumakoṣamivārpayituṃ latā vivalitā balitāpahṛtastaroḥ||18||

bhramarapaṅktinibhena manasvinībhrukuṭibandha ivāgalito 'bhavat|

kamalabhūmiṣu mānahatisphuṭaprasarakesaraketuśate madhau||19||

śiśirabhāsi cireṇa dinaśriyā kṛtasamāgamavighna upāgate|

kaluṣatāpi mukhe madhusaṃgamānna niśayāniśayāpitamānayā||20||

%p.33

sarabhasaṃ śayanīya ivottaracchadakṛtatviṣi pītamadhūtkaṭaiḥ|

madhukarairvinipatya sajātibhiḥ sarasijorasi joṣamavasthitam||21||

nidhuvanāvasare kamiturvadhūrahṛta kuṭṭamitena bhṛśaṃ manaḥ|

taralalocananirjitavisphuratkuvalayā valayāvaliśobhinī||22||

smarasakhasya padaṃ surabheriva stanavatī dadhatī samamīmanat|

alakadeśaniveśaparisphurannavayavāvayavābharaṇaśriyam||23||

vidadhataḥ pathikakṣapaṇaṃ prati smṛtibhuvo nijaśaktyupabṛṃhaṇam|

dadhurahāryataṭāḥ sahakāritāmanavamā navamādhavasaṅginaḥ||24||

alibhirañjanabindumalīmasaiḥ smarabalairiva kaṅkaṭitairvṛte|

maruti saurabhaśālini nābhavansarati ke ratikelirasākulāḥ||25||

vikacapattrapuṭaṃ surabhiśriyaḥ
sarasavibhramakāñcanacūrṇavaśīkṛtāḥ|

mumudire parirambhasokhocchvasannijavadhūjavadhūtatanuklamāḥ||27||

%p.34

śivapurīmiva śaivalasacchriyaṃ niviśamānamanargalamabjinīm

bhramarayugmamavekṣya na ka priyairyuvatayo bata yogamupāyayuḥ||28||

madhukarāñjanabindumanoramaprakaṭapattralatābharaṇojjvalāḥ|

na surabhāvabhavannatimuktakavratatayo tatayogaguṇaśriyaḥ||29||

mukhanilīnaśilīmukhacūcukaṃ kamalinīmukulamburuhastanam|

adadaratkamiteva na rāgvāndinakaro na karotkarakoṭibhiḥ||30||

smaramataṅgajadānajalacchaṭāvipinavāridhividrumavibhrage|
bhramarasaṃhatirāviravībhavatpracapalā ca palāśatarau śriyam||3||

animiṣākṣivilokitavibhramāṃ surabhimunmanaso navamālikām|

suravadhūmiva vīkṣya manobhuvo 'navaśamā vaśamāśu madhau
yayuḥ||32||

suparimṛṣṭakapolatalasphuranmaṇikarālitakāñcanakuṇḍalaḥ|

na khalua bhīrujano 'nvabhavanmadhau na samado 'samadolanavibhramam||33||

smaramadīdipadūrdhvavilocanaṃ purariporiva yacchikhipiṅgalam|

sphuṭadaśokamudīkṣya tadutsukā na kamitā kamitāramalaṃ
vadhūḥ||34||

%p.35

vidhutapakṣmarajaḥ kapiśabhramabhramarasaṃhatimabjamukhāśriyam|

sacaṭulātilakāmiva padminī ghanarasa narasārthahṛdā dadhau||35||

[iti vasantaḥ]

śucidināgatirāplutiśītalāḥ sarasacandanapaṅkabhṛto 'karot|

priyasakhīva vataṃsitamallikāḥ stanavatīrnavatīvratanuklamāḥ||36||

spṛśati tigmarucau kakubhaḥ karairdayitameva vijṛmbhitatāpayā|

atanumānaparigrahayā sthitaṃ rucirayā cirayāyidinaśriyā||37||

sarasacandanapaṅkavilepanā kṛśatanurdadhatī sajalārdratām|

priyatamārahitāpi viyoginīsthitimitātimitākṣarasatkathā||38||

dinapateḥ kṣitimuttapataḥ punarvikaṭaṭaṅkanikuṭṭanaghaṭṭitam|

galati dhāma kimetaditi bhramaṃ bhṛtavatītavatī janatā klamam||39||

%p.36

rucirayā girikānanamaṇḍalī śriyamadhattatarāṃ smaradīpikā|

rāpadi mallikayā racitasthitirna na ghanānaghanādavihaṃgamā||40||

ghaṭitaṣaṭpadapeṭakapāṭalāpaṭalasaṃpuṭapāṭanapāṭavam|

sphuṭatayā navabandhurasasurabhaprasaratā saratā marutā dadhe||4||

jitamahaṃ sukumāratayānayā praticikīrṣu śirīṣamitīkṣitam|

atiruṣeva viyogavatīṃ śūcaṃ sarasahāsadalaṃ sadalambhayāt||42||
[iti grīṣmaḥ]

dadhati yatra payodharapaṅktayo giriśakaṇṭharuciṃ jalamantharāḥ|

sa kṛtapānthavdhūjanavepathu rasamayaḥ samayaḥ sma vijṛmbhate||43||

aśamayaccirasaṃbhṛtamambhasās manasi mānakalaṅkamapi striyāḥ|

adhidaritri payodharadhoraṇī kimu rajo murajorjitagarjitā||44||

bhuvanasaṃvananātanubhasmabhiḥ kuṭajakesaradhūlikaṇaiścitāḥ|

surabhyo marutaḥ kṛtakāminīsmaravikāravikāsamavāsiṣuḥ||45||

vidadhatā navacandrakalāñchitāmanukṛtasmaravairitanuṃ śriyam|

phaṇibhujā samaye gurutāṇḍavavyasaninā saninādadhate sthitam||46||

prakaṭajātiśarīraruco dadhurvanabhuvo 'ntaramārgagatāṃ śriyam|

bharagalanmakarandakaṇacchaṭākavalanāvalanakulaṣaṭpadāḥ||47||

%p.37

vikaṭamekalahemalatāspadāṃ ruciratāmacirārciracūcurat|

sajalameghagatāśu manasvinījanatayānatayāsakṛdīkṣitā||48||

smṛtibhuvo nijakārmukakarṣaṇaklamaviniḥśvasitairiva mārutaiḥ|

mṛgadṛśāmupavallabhamullasatpulakatālakatāṇḍavikairdadhe||49||

sphuritaśakraśarāsanahāriṇā kalayatā caturaṅgabalaśriyam|

ka iva te 'nuṛtorjitabhūbhṛtā ghanacayena ca ye na
vaśīkṛtāḥ||50||

saharigopakamaikṣata bhūtalaṃ vrajamivāñcitalāṅgalikaṃ janaḥ|

kṣaṇarucāṃ samaye samadadhvanaddhanavare 'navareṇuhṛti
kṣiteḥ||51||

nabhasi ketakacandradalojjvale kuṭajapuṣpacayena vikāsinā|

himavipāṇḍurucoḍugaṇāyitaṃ kalayatālayatāmānoḥ śriyaḥ||52||

vikira vāri vilolaya vidyuto nabhasi garja tiraskuru diktaṭān|

iti ghano viyutāmakṛtācaranna navaśāṃ
navaśāntiparāṅmukhīm||53||

%p.38

avasare malino 'pyupakārakaḥ kvaciditīva ravaistaruṇānbhraman|

stanitabhītapuraṃdhrinigūhanasthitimato 'timato 'bhidadhau
ghanaḥ||54||

navadaladvayaśobhi dhanāgamaśriya ivābharaṇaṃ śravaṇāśrayam|

vyadhita hāri kadambamapi striyaḥ smaravśā
ravaśāliśilīmukham||55||

dhanatamasyabalāḥ samavartinā dadṛśire virahaglapitā na yāḥ|

jagati tā iva darśayituṃ taḍitpraviralāviralātanibhābhavat||56||

sphuṭatarāmalakandalasacchriyaḥ pratidiśaṃ kamalinya ivābabhuḥ|

madhukaraurvakasadgirimallikāśabalitā valitā vanarājayaḥ||57||

kuṭajakandalanīpaśilīndhrajāṃ surabhitāṃ dadhadambudamārutaḥ|

vyadhita roṣarajaḥprasarojjhitā na na
vadhūrnavadhūrgatamanmathāḥ||58||

smṛtibhuvo virahe navamālatīmukulamudgara eva vadhūrvyadhāt|

sphuṭamapaścimaghātavimūrchitā madarasādarasāravaṣaṭpadāḥ||59||

hariradāgra ivotthitakalike glapitamānatamā nabhasi sthite|

kamiva nāma na bāhulatāntatraṃ
priyatamāyatamānayadīpsitam||60||[iti varṣāḥ]

sphuritacārutarāpaghanaśriyā hṛdayanandanaśobhanaveṣayā|

dayitayeva janaḥ śaradāśrito mudamalaṃ damalaṅghanamācarat||61||

%p.39

drutagatipravaṇāsturagā iva klamabhṛto divasā dhutakaṃdharāḥ|

śaradṛtordadhatīṃ śriyamūhire kamalakomalakorakahastatām||62||

patati ṛṣṭirasau mayi nādhunā dinakarātapasevanalālasam|

iti vikāsamagādiva cintayacciramudāramudā yutamambujam||63||

jaladakālaniśāpagame sphuratsphuṭatarāmalacandrakarājitaiḥ|

kvacidavāpyata citraśikhaṇḍibhirna rucirā
rucirākaluṣīkṛtaiḥ||64||

gaganamīyivadāplavanakriyāsamabhihāramivāmbumucāṃ jalaiḥ|

abhṛta candramasā samamuccakairavikalaṃ vikalaṅkatayā śriyam||65||

bhuvanatāpavighātaviparyayasthitivilakṣatayeva vipāṇḍavaḥ|

śaradi nūnamayukchadakānanairasamahāsamahāsiṣatāmbudāḥ||66||

asalilāhimaśītamahāhradāḥ śaśabhṛto janatādavathuchidaḥ|

kumudakhaṇḍagataṃ madhupāyināmadalayandalayantraṇamaṃśavaḥ||67||

sthagayituṃ pratikūlavilokanāḥ kusumitāḥ kakubho na viyoginām|

kamaladhūlimudānayatādhikastavanato vanato 'nilasaṃhatiḥ||68||

%p.40

ruciratanyata nirjhariṇītaṭaiḥ śakunipādahatairgalitāmbubhiḥ|

nakhapadāṅkanirambarasundarījaghanajā ghanajālatiraskṛtau||69||

kusumamārtavamudvahaducchavasanmadhukarīracitasthiti kānanam|

na navamāttavatāṃ madhupāyināmalasatā lasatāmabhavatkvacit||70||

na khalu bāṇagaṇena śarāsanaśriyamṛtordadhatā vitathākhyatā|

priyaviyuktapuraṃdhrimanobhidā balavatālavatāpakṛtā dadhe||71||

sthitiravāpi rasakriyayeva ca sphuṭatarāgamaśodhitatārayā|

kṣapitakālikacandrarucollasatkamalayāmalayā śaradaḥ śriyā||72||

prasṛtamandasamīrahatikvaṇatkaṇiśarāśiśarajjayaghoṣaṇām|

ciramiva vyadhitāvanimaṇḍalaṃ sakalamaṃ kalamandraravākulam||73||

śaradi haṃsagaṇasya kuṭumbinīrasavitīrṇabisasya riraṃsayā|

samavagāḍhumadhautavinirmalaṃ navasaro 'vasaro 'ticirādabhūt||74||

salilatonmadahaṃsaravākulo bhavanamārga ivātimanoharaḥ|

abhṛta niṣkuṭajāṃ śriyamuccakaiḥ sa samayo 'samayogaśaśiprabhaḥ||75||

%p.41

madhupaśāvamapāyayaduccakairaviśadāravamaṅkavivartinam|

stanamiva stabakaṃ vratatiḥ sravannijarasaṃ jarasaṃ
vyatipetuṣī||76||

sarabhasātmapuraḥ sarasārasīrasabharāplutasārasarāsitam|

sarasakesaratāmasaraṃ saraḥ sarasatāmalināṃ rasatāṃ vyadhāt||77||

prakaṭatālalayaṃ śukavāraṇe kalamagopavadhūnavagītakam|

mṛgagaṇasya manaḥ śrutamākṣipatpracurasasyarasasya
jighatsataḥ||78||

srutamado girikānanavartmani pratikarīti karīrakulākule|

marudayukchadasaurabhasaṃbhṛtaḥ kṣubhitatābhitatanakṛta
dvipān||79|| [iti śarat]

himaṛtau nalinī nalinānanaśriyamudūḍhamanoramakarṇikām|

tuhinareṇujarāgamaviplavairvimalitāpakṛtaṃ dadhau||80||

atanuśītapariplavabhītitaḥ sahimamārutavellitayā babhau|

saparirambha ivopavanadrumaścaturayāturayā latayā kṛtaḥ||81||

%p.42

maruti vāti tuṣārakaṇākule kamiturāhitasītkṛtavibhramā|

abhimukhaṃ valati sma dhutasphuratkaratalā ratalālasayā vadhūḥ||82||
[iti hemantaḥ]

samaya eva guṇo 'pyupayujyate saparirambharuciṃ dayitaṃ striyāḥ|

stanayugoṣmabharaḥ śiśirāgame yadakarodakaroṣṇimagopatau||83||

aviralaṃ ghanasaracayairiva sphuṭitapuṣpaparāgakadambakaiḥ|

churayati sma mukhānyabhito diśāmanavaro navarodhramahīruhaḥ||84||

sthagitadiṅmukhahaimarajaḥplutaṃ madhukaraḥ kamalākaragatyajat|

tyajati kaḥ prakṛtopakṛtiṃ janaḥ sapadi nāpadi nāma
malīmasaḥ||85||

apaciteṣu pareṣu viṣaṇṇatāmupagtaṃ kuṣumeṣvahamutthitam|

tapasi kundamitīva hasatkvaṇanmadhukarālikarālitamabhyadhāt||86||

dayitakaṇṭhagatā api visphuṭannavalavaṅgasamīrahatāḥ striyaḥ|

himaṛtorudakaṇṭhiṣatodayādaraśanai raśnairjaghanaiścitāḥ||87||

priyaviyuktavadhūhṛdayaiḥ samaṃ śiśiravāyubhiretya vikampitāḥ|

kusumitāḥ phalinītatayo babhurmadhurasādhurasārthimadhruvatāḥ||88||

agaṇitaprasavāntaraviplavavyatikaraḥ sphuṭasaurabhamāśritaḥ|

aliramaṃsta mahattapasaḥ phalaṃ navalavaṅgalavaṃ gahane gireḥ||89||

dhṛtagurūṣmapayodharamaṇḍalīnibiḍapīḍitavallabhavakṣasām|

kṣaṇadayā sudṛśāṃ suratotsavakṣamatayā matayā ratirādadhe||90||

%p.43

smṛtibhuvā hṛdi śalya ivārpite dadhati dārḍhyamatīva ca khadire|

na rajanīrajanīcarayoṣitā jagati kā virahe 'vacakhādire||91||

mṛgadṛśāmabhavatsaha vallabhairasamahāsaratālavalīlata|

śriyamadhānmadhunā kṛtaṣaṭpadīrasamahā saratā lavalīlatā||92||

kopaḥ ka eva dayite tamihānayestva-

māliṃ gatā navamamandarasānunīti|

tenāgatena lalanā gamitā prasāda-

māliṅgatā navamamandarasānunīti||93||

lakṣmīṃ vahantamṛtubhirnagamityudaṃśu-

ratnasthalīvikasitāmalakesarāgam|

draṣṭuṃ prabhurniragamallulite salīla-

mīṣatspaṣṭaśangirisutāmalake sarāgam||94||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye ṛtuvarṇano nāma

tṛtīyaḥ sargaḥ|

caturthaḥ sargaḥ|

niryāya khecarapuraṃdhriratopabhoga-

yogyāntaropavanakalpalatānikuñjam|

%p.44

rociṣṇuratnanikurambanitambabhāga-

viśrāntabhāskararathaṃ sa tamāluloke||1||

abhyāhatāhimakaraḥ sphuradacchatārā-

prastāratārakiraṇotkarānturaśrīḥ|

mūlena yasya mathitaḥ sakalo 'mburāśi-

ratyunnatena śikhareṇa ca nākamārgaḥ||2||

āloḍanāya suradaityagaṇena sindho-

rāropite sapadi yatra kavāṭaṣṭaṣṭham|

sasmāra kūrmapatirādivarāhapāda-

pīṭhīkṛtastadatibhūribharasya nūnam||3||

yasyātivelaparivartavivartamāna-

toyendhanānalaśikhāvalayena dadhre|

dugdhāmbudhau niravalambananākamārga-

visrastasūryapariveṣaviḍambakatvam||4||

baddhāspadā galitanirjharagharmavāri-

nirdhautagaṇḍavadanā kamaṭhasya pṛṣṭhe|

yasyākulaṃ sapuruṣāyitavibhrameva

mūrtirnitambavalanena jahāra cetaḥ||5||

%p.45

yasyāmburāśipayasā samameva mantha-

pīḍāmivābhipatanena viśaṅkya gāḍham|

udgrīvakūrmaviṣamaśvasitavyudasta-

vīcīni nirjharajalāni yayuḥ pratīpam||6||

ākṛṣṭivegavigaladbhujagendrabhoga-

nirmokapaṭṭapariveṣṭatayāmburāśeḥ|

manthavyathāvyupaśamārthamivāśu yasya

mandākinī ciramaveṣṭata pādamūle||7||

kalmāṣayansapadi yaḥ pṛthumadhyabhaga-

mārādadṛśyata nabhaścaracakravālaiḥ|

līlāvivṛttiparimaṇḍaladugdhasindhu-

śītāṃ'subimbapariṇāhamṛgāvacūlaḥ||8||

ābhoginetraparivartanavibhrameṇa

mūrtyā nitambavalanākulatāṃ vahantyā|

yasyāśanairaviralotkalikākalāpa-

paryākulaṃ hṛdayamambunidhirmamantha||9||

yasyormibhirmathanakālavijṛmbhitāmbhāḥ

kṣīrodasindhurapahastitakaustubhāni|

nyāsīcakāra suradaityahaṭhāpahāra-

bhītyeva ratnapaṭalāni gṛhāgṛheṣu||10||

%p.46

rolambasaṃkulakarāladalāravinda-

saṃbaddhahaṃsavalayāmalasindhutoyam|

siddhāvaruddhamaṇikaṃdaragāḍharāsa-

saṃrambhaghorahariṇārighanābhirāmam||11|| (bhāṣāsamāveśaḥ)

kallolabhaṅgaghaṭitapratibimbacakra-

maikṣiṣṭa yaṃ pṛthuni kūrmakavāṭapṛṣṭhe|

tuṅgaṃ vibhajya bahudheva vapurbhramanta-

māloḍanāya jaladheḥ suradaityalokaḥ||12|| (yugalakam)

yasminbhramatyanuvivartanaviplavārta-

kūrmādhirājakarajoddhṛtaratnakhaṇḍaiḥ|

vicchāyatā bhujagarājaphaṇairarugṇa-

pātālatālutimiraistarasādhijagme||13||

yasyonmiṣatpralayameghaghaṭāsahasra-

vidyutkarālarasanena taṭījalārdrāḥ|

vyattānanena phaṇinodadhimanthagaḍha-

khedādapāyiṣata kaṃdararandhravātāḥ||14||

yasyācakāsati taṭībhuva nīlagaṇḍa-

śailā nijacchaviviluptaraviprakāśāḥ|

kṣīrāmbudhermathanasaṃbhṛtakālakūṭa-

piṇḍā ivoddhatataraṅga'satavyudastāḥ||15||

ścyotastu kaṃdaradarīnikarānpraviśya

dugdhārṇavotthitasudhārasasīkareṣu|

%p.47

ambhobhṛtaḥ prakaṭapattrapuṭālavāla-

līlāṃ dadhuḥ kṛtapadā yadupatyakāsu||16||

kurvanti yasya kaṭakeṣvamalendranīla-

ratnasthalānyudadhimanthavighūrṇitasya|

vyāvṛttilolaśikharāgravipāṭyamāna-

tārāpathasskhalitakhanḍaśātānukāram||17||

daṃṣṭrāgṛhītagurusaṃbhramabhūtadhātrī-

paryastakātaratarekṣaṇapātapītam|

yacchṛṅganirjharajalastrutibhirdudhāva

pātālapaṅkakaluṣaṃ vapurādikolaḥ||18||

sthūlendranīlakaṭakaprtibimbyamāna-

mābhāti yasya śaśalakṣmaniruddhamadhyam|

kṣīrodakūrmapatiṣṭaṣṭhamivādikola-

vinyastapādaśabalīkṛtamindubimbam||19||

yasyāndhakāranikurambabhido nitamba-

sīmni prabhāprakaraśāritadigvibhāgān|

dṛṣṭvā maṇīngrahavimugdhamanā niśāsu

saṃcāra eva dṛśamāśu karoti bāhyaḥ||20||

yo bījayanniva niṣaṇṇarathaṃ taṭeṣu

śūnyāmbarabhramaṇakhinnamaśītaraśmim|

ābhāti dūragatakaṃdararandhravāta-

pātabhramīvalitavāridatālavṛntaiḥ||21||

%p.48

preṅkhatkarālakuruvindaśilānitamba-

baddhāspadaṃ kṣaṇamaśītamarīcibimbam|

yasya tviṣānubhimate sadṛśatvamāpta-

mūṣmāyamāṇamadhisānu kṛtapratiṣṭhāḥ||22||

spaṣṭābhilakṣyaramaṇīyakuśaprasūti-

ravyāhatā muniniketakṛtāspadaśrīḥ|

sānusthitirjanakarājasuteva bhāsva-

daṅkollapallavatayā śriyameti yasya||23||

naktaṃ vilagnadhavalagrahacakrabāla-

durlakṣyasaurabhabharānumitātmarūpaiḥ|

abhyānataḥ kusumarāśibhirucchavasadbhi-

rābhānti yasya kaṭake kaladhautavallyaḥ||24||

saṃkrīḍato vikaṭaratnaśilāsu cakra-

cītkāratāraravapūritadikpurastāt|

yasyādhisānu ravikūbariṇo bhavanti

moghīkṛtastava giraḥ khalu vālakhilyāḥ||25||

%p.49

āsannabhanumasitopalajālanaddha-

sopānatīranalinīnatanāgayūtham|

nākādhirūḍhanavanīlamālavallī-

baddhvāndhakāragahanātanusānukuñjam||26||
(piśācabhāṣāsamāveśaḥ)

ābaddhavāsukiphaṇāgaṇaphūtkṛtāgni-

tāpasphuṭadvikaṭakoṭiśikhāśmakūṭam|

kodaṇḍamindumukuṭaḥ svabharakṣamaṃ ya-

mādāya dānavapurīḥ kila nirbibheda||27|| (yugalakam)

bhettuṃ purāsurapurīḥ parameśvareṇa

bāṇāsanīkṛtatanuḥ pratanotyabhikhyām|

yo 'dyāpyamuktabhujagādhipadīrghabhoga-

jyābandhabandhura iva strutanirjharāmbhaḥ||28||

cāpātmanaḥ śaśikalabharaṇārdhabhāga-

jyābandhabandhura iva strutanirjharāmbhaḥ||28||

cāpatmanaḥ śaśikalābharaṇārdhabhaga-

lagnādrijākarasarojaniviṣṭamuṣṭeḥ|

yasyoragādhipaguṇena ghanābhyaghāni

tatkambupaṅktiravanaddhatalāyamānā||29||

bhartuḥ sthitārdhavapuṣi sphuṭagāḍhabandha-

tāmyatphaṇīndraphaṇaphūtkṛtakātarāpi|

muṣṭigrahaṃ girisutā ślathayanna yasya

bhāvānuraktahṛdayaḥ kurute n kiṃ vā||30||

uttāpitaḥ pralayakālavijṛmbhamāṇa-

saṃrambhakarkaśakṛśānuśikhāsahastraiḥ|

nirvāpayanniva nitambabhuvo vibhāti

yo 'dyāpi kaṃdaramukhaskhalitairmarudbhiḥ||31||

%p.50

vispaṣṭadantarucayaḥ pṛthugaṇḍaśaila-

śobhā nitāntavikaṭonnatavaṃśakuñjāḥ|

yasyabhirāmaguṇataṃ dadhati pradeśāḥ

sajjāvaṭavīraṇahitā gajayūthapāśca||32||

yasyotpatanpratidinaṃ saviśeṣameva

nālaṃ vilaṅghayitumunnatiśāli śṛṅgam|

āyāsitāruṇakarordhvavikṛṣyamāṇa-

preṅkhatkhalīnamukhavājiratho vivasvān||33||

yasyācakāsati nirargalanīrabhāra-

bhūribhramadbhramaramecakabheghacakrāḥ|

adyāpi lokaparivartadaśākṛśānu-

dhūmākulā iva guhāgṛharandhrabhāgāḥ||34||

līlāvilolakalakaṇṭhavihaṃgakeli-

kolāhalākulakulāyakulamalāṅke|

kakkolakandakadalīlavalīlavaṅga-

mālālalāmajalamañjulakūlakacche||35|| (bhāṣāṣaṭkasamāveśaḥ)

yasminsalīlamasitonnatagaṇḍaśaila-

nāgaḥ karoti vikarālakarāvamarṣāt|

raktātapābhinavapallavabhaṅgamarka-

bimbālavālavalayasya dinadrumasya||36|| (yugmam)

%p.51

yo 'bhraṃkaṣaṃ śikharamutkaṭapadmarāga-

rakṣaprabhāpaṭalapāṭalitaṃ bibharti|

saudāminīkapilakesaramālabhāri-

nīlābhrapatragaganotpalanāladaṇḍam||37||

yasya prabhāvipulahārahitaiḥ stanāgraiḥ

ślāghyā tribhirvalimukhaiḥ kṛtamadhyaśobhaiḥ|

lakṣmīṃ puraṃdhrijanatā maṇimaṇḍitaiti

sādhuśthitiśca munibhiḥ kaṭakāntareṣu||38||

pāścātyabhāgamavalokayatāṃ śaśāṅka-

bimbasya lakṣmamalaśūnyatayā parītam|

utsaṅgasaṅgimṛgatāgamikatvameti

tuṅgeṣu yasya śikhareṣu kṛtāspadānām||39||

ākṣiptacetasamanuttarasānutarṣa-

saccāṣakāntaracitasthitikesaraughaiḥ|

uttaṃsanīlanalinairiva yo bibharti

lakṣmīṃ nitambavalayaiḥ sapalāśacakraiḥ||40||

yasyopāntagataṃ niśāsu nayataḥ śyāmāśmaraśmicchaṭā-

saṃtānaiḥ śiśiratviṣaḥ puṭakinīpattraśriyaṃ maṇḍalam|

%p.52

cakre ratnataṭeṣu kānanabhuvaścūḍāśaśāṅkaprabhā-

saṃkocapraviluptapaṅkajavanacchāyā bhramandhurjaṭiḥ||41||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye mandaravarṇano nāma caturthaḥ
sargaḥ|

pañcamaḥ sargaḥ|

taṃ prītivistāritalocano 'tha śaileśvaraṃ sādaramīkṣamāṇaḥ|

śailādinā vismitamānasena śaśāṅkacūḍāmaṇiritthamūce||1||

eṣa sasārasasārastulitaśrīḥ pītavāsasārasa sāraḥ|

analasasārasāraḥ prakarṣamadriḥ paraṃ sasāra sasāraḥ||2||

ābaddhatāṇḍavaśikhaṇḍiśikhaṇḍaśāra-

cāmīkaravratatimaṇḍapamaṇḍano 'driḥ|

paśyaiṣa bhāti kṛtamegharavānukāra-

jhāṃkāratāraravanirjharajhallarīkaḥ||3||

asya kṣitirnūtanakānanā sā na kānanāsāditabhaṅguraśrīḥ|

haratyaho bandhuratālatālīratā latālībhṛti yatra bhṛṅgāḥ||4||

%p.54

atra snigdhaṃ naladavidalanaprāptābhikhye 'tibalaphalavati|

akṣṇāṃ cakre navanalinavanacchāyāṃ dhatte vibhuramarabhuvi||10||
(samapratilomānulomārdhapādaḥ)

iha vibudhagajasya karṇatālaskhalanasamīravidhūtakumbhadhātoḥ|

vahati madanadī parāgaraktā ratagṛhabhittiriva śriyaṃ
parārghyām||11||

abhyetya kānanamidaṃ harati dvirephaḥ

sajjātapakṣatitayānatamāṃsi cetaḥ|

śakto nikuñjagahaneṣvamihartumarkaḥ

sajjātapakṣatitayā na tamāṃsi cetaḥ||12||

sphuritāhirājakaṭakaṃ vikaṭasphuṭakuñjarājinamamuṃ rabhasāt|

abhivīkṣya ko na ramate 'bhimataṃ jagatāṃ bhavantamiva
śailapatim||13||

tālīatālīlalitāvataṃsaḥ sārāvasārāvahitāṇḍajo 'sau|

mattālimattāli taṭaṃ bibharti sānūpasānūpahitopaśobhaḥ||14||

gaṇḍopalaskhanajarjaritācchavīci-

cakrāṇi tāraravapūritadiṃśi dūrāt|

%p.55

asyaiva nirjharajalāni pibatyamanda-

madhvaśramārta iva tigmakaraḥ karāgraiḥ||15||

viṭapitatiramuṣya nānāphalairatiśayanamitāsakṛcchrī mataḥ||16||

saviśeṣakāntamalikālasacchavi sphuṭapāṭalādharamudāradarśanam|

taṭavartma cārucibukopaśobhitaṃ śriyametyaputra vadanaṃ ca
subhruvaḥ||17||

prītiṃ na kasya kurute kaṭake vinidra-

tāpiñchamecakatamānaghanāgatārāt|

dhyānāvanirdayitatāṃ śucitāmarāti-

tāpiñcchame ca katamā na dhanā gatārāt||18||

abhimatajanasaṃgame 'ṅganānāmanukṛtakomalasīripāṇipadmāḥ|

iha manasijavibhramā vibhānti
sphuṭataralāṅgalatābhirāmarūpāḥ||19||

%p.56

paśya nātha surasadmasaṃpadāṃ kuṃ jarājitamamuṃ japāvanaiḥ|

śailarājamabhito na saṃkulaṃ kuñjarājitamamuñjapāvanaiḥ||20||

kṣiptaḥ priyāpahṛtapīnanitambabimba-

vāsoṅganākaratalena virugṇanālaḥ|

ratnapradīpa iva nīlasarojakarṇa-

pūro 'tra bhāti madhukṛnnavacampakāgre||21||

utkayantī śriyā mānasāraṃ janaṃ kurvatī rāgiṇāṃ
mānasārañjanam|

atra rautyunmukhī he matā līlayā saṃhatiḥ pattriṇāṃ
hematālīlayā||22||

stananābhimukhaśriyaṃ dadhatyaḥ satataṃ sajjaghanāvalimbiśampāḥ|

avadhūtaniśākaraprakāśā iha varṣā iva yoṣito vibhānti||23||

bibhratyamūstaṭabhuvo maṇicakramuccai-

ratrastu tāstava kareṇukarālitābhyaḥ|

valībhya eva purato makarandavṛṣṭi-

ratra snutā stabakareṇukarālitābhyaḥ||24||

mā bhūtsatrāsatvamamīṣāmiti śaṅkāmaṅkasthānāṃ vatsalatāyā
dadhadadriḥ|

nanāratnābhīṣuvitānavyapadeśādrakṣāsūtrāṇīva diśatyeṣa
maṇīnām||25||

%p.57

vṛttiḥ sarojairna vinodakānāṃ śilīmukhaudhasya vinodakānām|

atrāśritānalpakuraṅganābhirdivaukasāṃ bhāti kuraṅganābhiḥ||26||

asyāniśaṃ kaṭakabhūmiranargalarkṣa-

cakrākulasthitiradhaḥkṛtatigmaraśmiḥ|

ābaddhakelikilakiñcitakāminikā

dhatte 'kṣapākaracitāṃ rajanīva lakṣmīm||27||

vyādhaśreṇī nāgakumbhāgrabhaṅgasthāmāsaktā
mugdhamuktāsamāsthā|

ābhātyatra strīṣu cāṭuprapañce kālī
vyaktārambharaktāvyalīkā||28||

(pratilomavilomapādaḥ)

iha caṭulatayā vilocanaughaiḥ sphuṭaśititārakavibhramaistaruṇyaḥ|

dadhati madhukaraiścakorakāntasthitiramaṇīyataraiḥ śriyaṃ
nalinyaḥ||29||

dhatte viṣāṇagaṇameṇakulaṃ kṛtāstha-

matrāsamānasamadabhramarālatābhiḥ|

prāptā sthitiśca makarandabharasya nūna-

matrāsamāna samadabhramarā latābhiḥ||30||

%p.58

iha dṛṣṭipathādivākṣamāstaravastyaktumadhogatānnidhīn|

vidadhatyupari sthitāḥ kṣamātalavisphāritanetracakratām||31||

rājatyurvī maṇinikaraiḥ śubhrāntā bhrāntānekatridaśagaṇā
vāpīnām|

pīnāṃ lakṣmīmiha dadhatī sādhyānāṃ dhyānāmbhobhiḥ
kṣatarajasāṃ sevyāsau||32||

asyollasatkusumavāsanabhṛṅgapaṅkti-

veṇīlataṃ maṇitaṭeṣu ratiṃ vitanvan|

valīpuraṃdhripaṭalaṃ ghaṭitābhirāma-

vṛkṣādhirūḍhakamupaiti parāmabhikhyām||33||

rajobhirasmiñjanatā harantī vadhūsarāgā navadhūsarāgā|

bibharti no puṣpatatirdvirephairasāvanālīḍharasā vanālī||34||

kuṃtālibhiryudhamiva gahanāmetāmāsādyoccaiḥ
śitaśaraśatasaṃkīrṇām|

asminnānāphalakavalanasaṃsaktā valgantyete diśi diśi
harisainyaughāḥ||35||

dhatte 'bjinīmayamaleḥ śikharairvibhinda-

nnākarṣayogamadhurabhramaṇāvaniṃ dyām|

%p.59

abhyetya cāmumiha pāṭalacandanārcāṃ

nākarṣayo 'gamadhurabhramaṇāvanindyam||36||

sphuṭakanakāvadātarucayaḥ sahematālī-

vyatikaragaṇḍakāḥ pratidiśaṃ haranti nāsmin|

na khalu manaḥ stanadvayasitā natabhruvo 'mūḥ

śucimaṇimaṇḍalīstaṭabhuvaśca saṃdadhānāḥ||37||

sthitiṃ labhante 'sya na dūramujjhitā niruddhatāpayatayopari grahāḥ|

bhajanti divyāśca nitambakānanaṃ niruddhatāpā yatayo
'parigrahāḥ||38||

asyodabhārabharamantharameghacakra-

gambhīratāraravanartitabarhiṇāyām|

sāmyaṃ kalā kaṭakavartmavidūrabhūmā-

buddhinnayā vrajati ratnaśalākayendoḥ||39||

iha kāntirunmiṣati kāmalī lāsakṛ-

nmṛgacakṣuṣāṃ racitakāmalīlāsakṛt|

kriyatetarāṃ ratiranuttarā gāyatā

madhupena cāni'samanuttarāgāyatā||40||

%p.60

vikaṭakaṭakabhittibhāganunnāḥ
kṣitibhṛdasāvavakāśalābhaśūnyāḥ|

diśa iva śaraṇāgatā bibharti
tridaśavadhūrmaṇikaṃdarodarasthāḥ||41||

mandākinījalarayairharitābhirāma-

rambho 'jarāgama sa kṛtsnapitaḥ sahe 'lam|

paśyaiṣa sānuvanavartmani bibhradadri-

rambhojarāgamasakṛtsnapitaḥ sahelam||42||

ghaṭitārjunabāṇacakravālāṃ janatāścaryakarīṃ taveva māyām|

kaṭakakṣitimeṣa nātha dhatte dhanasacchāyakirātatābhirāmām||43||

ramaṇīyatayā viyogināṃ prathamānaṅgavikāratāpadam|

amumāpya na kāminī śriyāṃ prathamānaṃ gavi kā ratā padam||44||

uttasthuṣaḥ pravigalanmakarandadāna-

bindormanobhavajayādviradasya paṅkāt|

padmākarasya navakuṅmaladantakoṣa-

lagnaṃ dvirephavalayaṃ tanute 'tra lakṣmīm||45||

%p.61

ihāṅganā kā pramadaṃ priyasya nādhādasaṃrambharasaṃ dadhānā|

cetaḥ sthitā kalpalatānikuñje helāmatārabdharatāmalāhe||46||

(pratilomānulomapādaḥ)

iha nitambabhuvo bhuvanātigāṃ sthitimupeyuṣi tāradhanatviṣaḥ|

kumudinīhṛdayaṃgamavibhramā dadhati candramasāracitāṃ śriyam||47||

gītaiḥ pranṛtyati purastava paśya miśra-

keśī karālavalayā balitālasadbhiḥ|

dantīndradānapayasaḥ pavanaistaṭe 'sya

ke śīkarā lavalayāvalitā lasadbhiḥ||48||

vyāptavato 'sya dīrghavikaṭairmaṇiśikharaśatai-

rūrdhvamaśeṣamaṇḍaśakalaṃ sarasiruhabhuvaḥ|

astamitāvakāśaghaṭanā kaṭakabhuvamasā-

vambaradevateva śabarī bhajati śikhariṇaḥ||49||

eti siddhamithunaṃ rasavattāmatra sanmaṇitamohanamārāt|

śṛṅgamasya nikaraṃ ca karāṇāmatrasanmaṇi tamohanamārāt||50||

%p.62

nirdhūtadīrghataravāladhicāmaraugha-

lakṣmībhṛto 'nukṛtarājagṛhāḥ salīlam|

krīḍanti nirjharajalaiḥ sakareṇavo 'tra

nāgā nage sakaladhautakarālakumbhāḥ||51||

bhramaṇākulāḥ sphuradadabhramaṇāviha tā nabhoyuvatayo 'vihatāḥ|

na lasanti saṃprati mahānalasaṃ sakalāḥ
priyairlalitahāsakalāḥ||52||

ghaṭitavikaṭasaptapattracakre dhanapadavīrudhi nātha siddhasādhyāḥ|

sthitimiha vidadhuryuyukṣamāṇā maṇiśikhare kaṭake ca
siddhasādhyāḥ||53||

nṛtyangirā suravadhūjana eti tṛptiṃ

na grāmarāgamatayā savikārahastaḥ|

ślāghye calanti na janāśca sajānayo 'smi-

nnagrāmarāgamatayāsavikā rahastaḥ||54||

etatpaśyāmyadripateḥ śṛṅgamudūḍhapremodrekaiḥ kiṃpuruṣaiḥ
sevitamārāt|

śobhotkarṣaṃ dhātubhiravyāhatarūpairdhatte
vīṇāvādyamivānekavidhairyat||55||

%p.63

sarāgamayutāyutāpratisamāsamāptapadapādapāśritakhagā|

sphuranmaṇivibhā vibhāti sakalākalāpirahitā hitāsya ca taṭī||56||

bibhrāṇamardhavinimīlitatārakatva-

mutsāritātanutamaḥ sphuṭadṛṣṭatattvam|

asya prabhātamiva saṃyamaśāli paśya

sānūrudhāma munimaṇḍalametadadreḥ||57||

vārdhakakṣīṇaśaktirgatau tāpasastāpasīdattamālambanaṃ yā ca
te||58||

sthāyitvaṃ kvacana bhajatyasau nage 'sminsaṃcārī bhavati punaḥ
kvacitsarāgaḥ|

ārohī kvacidavarohyapi kvacicca śraddheyo mṛga iva
citravarṇaśobhaḥ||59||

siṃhaḥ karāhatibhiratra na dantināṃ sma

helālasābhirapinaḍ balato 'dhipaṃ kam|

%p.64

nottīryate mahiṣasaṃhatibhirdivāpi

helālasābhirapi naḍvalato 'dhipaṅkam||60||

gajadarśamupāśritakrudho 'bhī dadhate hastatalasthameva siṃhāḥ|

sphuṭamatra yaśastadīyakumbhakṣitilagnāmalamauktikāpadeśāt||61||

madhulihāmiha puṣparasairlatā navasudhāmadhurā śuśubhetarām|

vividharatnacitāstaṭasānavo na vasudhāmadhurāśu śubhetarām||62||

gaṇḍūṣaśīdhusamakālanipītanārī-

niḥśvāsasaurabhaviśeṣakṛtādhivāsān|

āmodasaurabhamivodgirato 'bhibhūta-

puṣpāntarāniha vilokaya kesaraudhān||63||

madacchaṭāmodasugandhitāśamahāniśāntāviha santi nāgāḥ|

mithaśca puṣpairna manojñalakṣmīmahāniśāntā vihasanti
nāgāḥ||64||

madhumadavivaśā vadhūrgiroccairasakalaśībharatāntatāṃ vahantyā|

iha kapaṭapuraṃdhriveṣalakṣmīpatikarapadmabhuveva bhāti
bhartaḥ||65||

vyāpya sthitaḥ kanakakūṭabhuvantarikṣa-

mābhāti karkaśaśilāñchitayā sadṛkṣaḥ|

prītiṃ bhavāniva diśañjaṭayā nago 'ya-

mābhāti karkaśaśilāñchitayāsadṛkṣaḥ||66||

%p.65

madavipātalakāntirasāvitaḥ kalakalākulitākhiladiṅmukhām|

alitatiṃ yamunājalaveṇikāmiva rasādiha karṣati lāṅgalī||67||

atra vibhāti jalagrahahetoḥ kāñcanavaprasaro namadabhre|

premṇi vadhūṃ ramayatyapi kāntaḥ kāṃ ca navaprasaronamadabhre||68||

bimbāgatāmalarucigrahacakravāla-

kalmāṣitasphuritanīlaśilānitambaḥ|

ālakṣyapāṇḍuraṣṭaṣaṭkacamūrucarma-

saṃvītamadhya iva naktamayaṃ vibhāti||69||

asau ghanatatīrna dīrghanamitā nadīrghanamitā jahāti nabhasaḥ|

sthitirjalaruhāmahāsarasikā mahāsarasi kā vibhāvyata itaḥ||70||

adṛṣṭapūrvā api khecaraughairalaṃkṛtāḥ kāñcanamekhalābhiḥ|

dhatte 'varodhapramadā ivāsāvadhiṣṭhitāḥ
kañcukibhirguhorvīḥ||71||

lakṣmīramuṣya sakalātiśayaṃ sureśa

sārā sasāra sarasāsurasaurasaṃsat|

dhatte 'bjinīṣu ca virājitamagravartma

sārāsasārasarasāsu rasaurasaṃ sat||72||

%p.66

kusumaiḥ kṛtavāsanaḥ samantādapanidratvamupeyivadbhirasmin|

śrutimantragaṇābhirāmarūpairnavavauṣaṭpadaśobhibhiḥ
samīraḥ|73||

gatikramo 'mutra bibharti subhruvāmanuttaro mantharatābhirāmatām|

śriyaṃ mṛgībhiḥ pratanoti yaḥ
parāmanuttaromantharatābhirāmatām||74||

kṣmābharturasya kaṭako vikaṭaḥ sapīlu-

pālyākulaḥ saharisainyaśatāvamardaḥ|

lakṣmīṃ vikāsaghaṭanāṃ nayati vyudasta-

nānādhikāgracaramāgadharājitaśrīḥ||75||

iha rūḍhamadojjhati na bhramarī navagucchalatāṃ sarasā madhunā|

sthitibandhamivaiṣa ravaiśca surānavagucchalatāṃ srasāmadhunā||76||

aviralavanamāla eṣa bibhratprakaṭamadāracitāṃ sureśa lakṣmīm|

haladhara iva tuṅgatālalakṣmā harati manaḥ
sphuṭalāṅgalīyaśobhaḥ||77||

vyāpya sthite 'tra śikharairnavaratnabhābhi-

rabhraṃśarāsa na sahāyatayāgrahastaiḥ|

%p.67

ghnadbhirmṛgāngajatayā vijahe kirātai-

rabhraṃ śarāsanasahāyatayāgrahastaiḥ||78||

avipannarāgamupapanasauṣṭhataṃ sphuṭavarṇapāṭavamanekamārgayam|

śrutipeśalasvaramihālmaṇḍalaṃ śriyameti geyamiva
jātisaṃśsrayam||79||

vyāpya yaḥ sthitimagātsaritāḍhyaḥ sānunāsikatayābhramarīṇām|

śiñjitasya sa haratyayamadriḥ sānunāsikatayā bhramarīṇām||80||

asyātituṅgaśikharonnamitaṃ vidūra-

pātākulatvamiva bibhradadhityakāyām|

preṅkhadvidūrajamaṇiprakaraprakāśa-

vyājānnitambataṭamambaramālalambe||81||

samadaḥ kaṭakāravindinīnāṃ navamaṃ kesarareṇunā sanādaḥ|

racitaṃ dadhadaṅgarāgameko navamaṅke sara re 'ṇunāsanādaḥ||82||

kathayatītthamivātra madhuvrataṃ śrutimanoramamañjulaśiñjitā|

madhukarī makarandarasāsavapramuditānuvanaṃ racitasthitiḥ||83||
(yugalakam)

nākṣipyate kusumitābhiradhityakābhiḥ

ko 'śātakīrasahitāmalakīcakābhiḥ|

%p.68

muktā girāviha śilīmukhamaṇḍalībhiḥ

kośātakī rasahitāmalakī ca kābhiḥ||84||

bhramataḥ kamalākareṣu lagno madhupaṅkārdratayā hṛdi pragāḍham|

śriyameti śilīmukhasya sūkṣmaḥ smaranārāca ivaiṣa
pakṣmakhaṇḍaḥ||85||

taṭa iha nicite rajobhiradriḥ kapiśakuni stabakena hantarītim|

na harati dayito dadhatsucetaḥ kapiśakunistava kena harata rītim||86||+

asyādhisānu parabhāgamavāpnuvanti

śyāmatviṣor 'karathamudgabhujaḥ saṭābhiḥ|

vātāvadhūtasurapādapalambamāna-

lambīparāganikurumbapiśaṅgitābhiḥ||87||

siddhadvandvaṃ bhātitarāṃ mohanalīlāsavyāpāraṃ
cārutamagrāvadarīṣu|

paśyāsyoccaiḥ pattritatirnātha vidhatte savyāpāraṃ cārutamagrā
badarīṣu||88||

harati kaṭakakānaneṣu ceto ghanarucicitraśikhaṇḍimaṇḍalāṅkām|

madhukarakulanīladṛṣṭihārivratatimirāṃ rajanīmivaiṣa
bibhrat||89||

prāpte 'tra kānanabhuvā kṣitibhṛtyabhikhyāṃ

kāsāratāmarasabhāsitayā na dadhre|

%p.69

lakṣmyā sureśa racitāspadayā vaneṣu

kā sāratāmarasabhāsitayā nadadhre||90||

lakṣyeṣvantarbāhyarūpeṣvabhīkṣṇaṃ kurvāṇānāṃ saṃyamaṃ
teṣu teṣu|

vyaktaṃ te te yogināmaṅkabhājāmutpadyante 'muṣya
siddherviśeṣāḥ||91||

ye 'dhyavātsurapi kāñcanācalaṃ te 'hitīvrakaṭaka vratīhite|

prema babhruriha subhruvāṃ sthitā he matārya caṭucaryatāmahe||92||

(pratilomānulomapādaḥ)

nyāsāṃ śatāviracitāñcitamadhyamālpa-

gāndhārabandhuratarasthitimaśvavaktraḥ|+

vaikāramadhyamamadūragatastavaiṣa

no śuddhaśāḍavamiha klamameti gāyan||93||

apetasaṃbhāvanayācitānāṃ ratikriyābhavanayā citānām|

iheṣṭakāntāsamayojanānāṃ sarvarturūpaḥ samayo janānām||94||

%p.70

madhu pibatyasitacchaviśāritastabakarocirasau rabhasaṃ gataḥ|

kalaravairbhramaraḥ surabheriva stavakaro 'cirasaurabhasaṃgataḥ||95||

sīmantinī vikacacampakabhābhiratra

he 'māya mānaparaśubhramarāvalīkam|

nāpekṣate priyatamasya saro 'valokya

hemāyamānaparaśubhramarāvalīkam||96||

na śrīranena kathamapi dalitāpāyāsahā samudrāgārāt|

uditābjaṃ dadhatī galadalitāpāyāsahāsamudrāgārāt||97||

khedameti kusumānmadhuvrataḥ svāduno 'tiramaṇīyato na vā|

dūragā ca pathikasya mānasaṃ svā dunoti ramaṇī yato navā||98||

kāminā tilakamatra natāṅgyā nālike racayatāsakalāpe|

prītirutsukayatīha ca phullannālikeracayatā sakalāpe||99||

%p.71

iha merāviva sukhadā mahī na kāmānavāsa nākīśānām|

calati ca rasaiḥ phalānāmahīnakāmā na vāsanā kīśānām||100||

sauhityamatra kurute makarandavarṣai-

ruccā palāśakalikā raṇatāmalīnām|

krīḍatyasau haricamūśca jalairdadhadbhi-

ruccāpalā śakalikāraṇatāmalīnām||101||

puṣpāmodaistarutatiratra ghrāṇaṃ nānākāntairalipata
navyāpāraiḥ|

ābhātyārādvinamitaśākhā
śrīmannānākāntairalipatanavyāpāraiḥ||102||

adhyāsate 'muṃ kusumāgralagnidvirephasālaṃ viṣahetayo 'gam|

kā viprayuktātra madhuśriyārādvirephasālaṃ viṣaheta yogam||103||

vallībhirasya kusumairna dadhe vasanta-

māse vitānatalatāsusamānatābhiḥ|

strībhistaṭāvaniṣu nātha jahe ca nūna-

māsevitā natalatāsu samānatābhiḥ||104||

%p.72

śriyamiha kānanameti ca ruddhataraṇitāpayogatāmasamekām|

tyajati kamalālimalitatiruddhataraṇitā payogatāmasame kām||105||

kṛtāspadā na śakunasaṃhatirgirāvihāravānvitaratiraṅkureṣavaḥ|

sphurantyamī smaraṇabhuvo manaḥpriyaṃ vihāravānvitarati raṅkureṣa
vaḥ||106||

premṇālibhirdrumalatāgahanebhya ittha-

madhyāsitena navasaṃtamasāvanibhyaḥ|

puṣpotkareṇa patatā dadhadācakāsti

madhyāsitena na vasantamasāvanibhyaḥ||107|| (iti vasantaḥ)

vipineṣu pītakamalodarastravanmadhurāśirīpadalasaṃ gatoṣitā|

bhramarāvalī kamiha nāma nākṣipenmadhurā
śirīṣadalasaṅgatoṣitā||108||

diśati nātra ratiṃ prati mallikā viśadamānasadā madanāya kam|

ratigṛhaṃ ca vibhāti sacandanaṃ viśadamānasadāmadanāyakam||109||

%p.73

iha ramaṇī kalakomalarāsā madanāturā tu nādamasārā|

kā rativibhramamavirati yātā rasahāvabhāvahāsaratā yā||110||
(pratilomānulomapadaḥ)

mandārakānanataleṣviha kā na māna-

hīnā matā ramaṇayogamitā mahelāḥ|

lakṣmyā taṭāśca kamivātiśayaṃ na dārḍhyaṃ

hīnāma tāramaṇayo gamitā mahelāḥ||111||

taraṅgiṇī grāvaśateṣu yāntī rasajjalā bhaṅgamitā cakāsti|

vayasyayeṣṭaṃ bhavane natabhrūrasajjalābhaṃ gamitā ca kāsti||112||

sthitametya nitambabhuvaḥ sasnehaṃ sairibhairnavārasadṛśye|

iha sarasīṣu na muditaiḥ sasnes haṃsairibhairna vā rasadṛśye||113||
(iti grīṣmaḥ)

stabakānna jahātyalirvinidrānabhitastānasamāṃsa lāṅgalīnām|

taḍitāṃ dadhdambudo 'pyamuṣminnabhitastāna sa
māṃsalāṅgalīnām||114||

%p.74

ratnāṃśubhiḥ sakalayanvapuṣor 'dhamindo-

rabhyarṇavarti samayū ratayā śrito 'yam|

nākāṅganājanatayā dadhadāhitaśrī-

rabhyarṇavarti samayūratayāśritoyam||115||

amunā hṛtamanasādbhutamadhikailāsaṃ ca yena surasahitena|

devena na kṛtamāspadamadhikailāsaṃcayena surasahitena||116||

manmathaṃ virahibhūruhāṃ diśanprāvṛṣīṣṭamakaraṃ davānalam|

lāṅgalīnavarajombaraṃ bhavānprāvṛṣīṣṭa makarandavānalam||117||

iti dadhadiva nālimāha ghoṣairasakṛdanuttaratāṃ viśaṅkaṭaṃ kaḥ|

striyamiha suhayandhano 'viyoge rasakṛdanuttaratāṃ
viśaṅkaṭaṅkaḥ||118|| (yugalakam)

bibhrattaṭīḥ śriyamasāvupayāti puṣpai-

rāmodaśālibhirapāṃ sulabhāvatārāḥ|

ratnatviṣaśca kakubhaḥ sthagayansarāga-

rāmo daśālibhirapāṃsulabhāvatārāḥ||119||

%p.75

subhrūratra priyatamalābhe nūnaṃ
sthānādānānaghaghananādānāsthā|

asyorvī me janayati toṣaṃ nānāsādhyāpātā
pikakapitāprādhyāsā||120|| (pratilomānulomapādaḥ)

viyogato 'nukriyate 'śruśīkarairanuttamānastanitambabhārayā|

striyātra sā meghaghaṭā natā jalairanuttamāna stanitaṃ babhāra
yā||121||

saṃdarśanaṃ vyathayatīha janaṃ vimukta-

mabhrāntarāgamalipannagamaṇḍalīnām|

ratnāṃ'susaṃhatiramuṃ dadhataṃ ca mūrti-

mabhrāntarāga malipannagamaṇḍalīnām||122||

prāvṛṣā ka iha bṛṃhitamūrmimatīpayaḥ

saṃtatāra sikatopalasajjanatāpadam|

ketakīvipinamutkalikāstanutetarāṃ

saṃtatā rasikatopalasajjanatāpadam||123||

%p.76

kṣmābhṛdasau bibharti kaṭakaśriyamamṛtamucā

hemamasārasāravasudhāmadhikamalinitām|

śrotrapathaṃ nayanti madhurāṃ mudamiha dadhato

he 'mama sārasā ravasudhāmadhikamalini tām||124|| (iti prāvṛṭ)

vīkṣya prasīdati vadhūrdayite 'pi mānā-

nnānāvilā sarasi kaumudamatra santau|

kāntau kulaṃ kalayataśca ratāvamandaṃ

nānāvilāsarasikau mudamatrasantau||125||

yadapi rahayituṃ mayūrakekāravaśamanī yatate na bandhurāgam|

śaradiha kusumairvanaṃ natabhrūravaśamanīyata tena
bandhurāgam||126||

sthitamaliyoṣitā smararasaṃ janasya vidadhānayā madhulihā

navatatamālatīrasikatāmadabhramitayā sahāravapuṣā|

saśiśiramārutātra ca sarinniṣevyata iyaṃ ratau na sudṛśā

na bata tamālatīrasikatāmadabhramitayā sahāravapuṣā||127||

%p.77

khyātīramuṣya sarasī taṭavartma pīna-

mīnā titaṃsati satīravanāvṛtasya|

nyūnaṃ na kaścidadhiko munikānane ca

mīnāti taṃ sati sa tīravanāvṛtasya||128|| (iti śarat)

ka iha na ratikelisaṃpadāmaramatanutarāgamohitaḥ|

sthitimadhikamavāpya haimanīmaramata nuta rāgamohitaḥ||129||

śriyameti kānanatalaṃ vidalatkalikāntarāgamalavaṅgatayā|

iha sevitaṃ mṛgadṛśā vidalatkali kāntarāgamalavaṃ gatayā||130||

lakṣmīḥ sureśa kaladhautagirestaṭāni

sānunitāni hasati sma rasādavadbhiḥ|

premāmarairyuvatiṣu śritadhāmni vīkṣya

sānūnitāniha sati smarasādavadbhiḥ||131|| (iti hemantaḥ)

ghrāṇālepaṃ vidadhati kundasyāsminnāmodāste dhavalayataḥ
kāntāram|

baddhautsukyā navasurate hṛṣṭā kā nāmodāste dhavalayataḥ
kāntāram||132||

%p.78

kundaṃ dadhatyavanirasya haratyapīśa

ruddhāmarā śiśirasāramaṇīyasītaḥ|

bibhradvibhāti maṇimaṇḍalameṣa cādri-

ruddhāmarāśi śirasā ramaṇīyasītaḥ||133||

avistrasāre samadakṣayajña nāśiñjapādānaghanākarāme|

avistrasāre 'samadakṣayajñanāśiñjapādānaghanākārā
me||134||(samudrakam)

śiśirarasasarā rāvivirmarmarārādadamamatatarā rājijitsatsarārā|

sasavavasusurārāmamadhvadhvarārā
tatalaladadarārāsasatvatvarārā||135|| (āvaliḥ)

%p.79

ātmānamīśa dadhatī vanabhūḥ priyatva-

māyāti kundamakarandavatī vratāpe|

prāptaṃ ca sauṣṭhavamihātmavatāṃ vidhūta-

māyātikuṃ damakaraṃ davatīvratāpe||136|| (tilakam)

rājati taṭīyamabhihatadānavarāsātipātisārāvanadā

gajatā ca yūthamaviratadānavarā sātipāti sārā vanadā||137||

(pratilomānulomapādaḥ pādayamakaṃ ca)

na tarutatiravatyasāvamuṣminna vaśaphalāghavataḥ sadānanāge||138||

bharturvisāri śikharaṃ tridivānna kiṃci-

dūnā parāgakapiśākhilatāpi kālīḥ|

cūtadrumairmadayati kṣitasya bhaṅga-

dūnāparāgakapiśākhilatā pikālīḥ||139||

%p.80

vāriśālināsavātivāsanāliśārivā

sārabhāvinīlimābhramālinī vibhā rasā|

sālatālakānanāmunā na kā latālasā

rājitā śriyā parā durāpayā śritājirā||140||
(pratilomānulomacatuṣpādaḥ)

savapuṣamutkarahāṭakamakṣatatiniśāsanāgatālisavanam|

samadanavaśakalitātanurasadhavanāgotkaraṃ jarājitasattvam||141||

savapuṣamutkarahāṭakamakṣatatiniśāsanāgatālīsavanam|

samadanavaśakalitātanurasadhavanāgotkarañjarājitasattvam||142||
(mahāyamakam)

ātmānamīśa sa bibharti vivardhamāna-

dāmodarājitamayantritayānavadyam|

%p.81

gīrvāṇacakramadhitiṣṭhati sādaraṃ sa-

dāmodarājitamayaṃ tritayānavadyam||143|| (viśeṣakam)

madhukaraśabalānāṃ dūramutkaṇṭhamānā

stabakitabakulebhyaḥ sādhunā kānanānām|

spṛhayati hatacetā viprayoge natabhrū-

stava kitava kulebhyaḥ sādhu nākānanānām||144||

iti vadati sakhī nataitya kāntaṃ sakalabharāśirasākṣatālasālam|

girimamumavalokya pīvarorvāḥ sakalabharā śirasā
kṣatālasālam||145||(yugalakam)

ete nimajjya salile kariṇaḥ karāgrā-

nuttambhayanti rayato hara hastaveṣṭān|

vīkṣya prasīdati mano 'tra samādhibhājo-

'nuttaṃ bhayaṃ tirayato 'harahastaveṣṭān||146||

%p.82

taṭabhuvi sakṛdiyamapajarajanatā

viharati madaviśadanavaratarasā|

kimiva hi na hṛdayamatiruciramaṇā-

viha ratimadaviśadanavara tarasā||147||

sthitimiha bibhratīśa janatā durantaduritāpahāriṇi girau

vigatajarāmayātanurasātisāranuta yāmarājata gavi|

tridivatale 'pi sā na sulabhā manorathaśataiścirādadhigate

ripuvanadāhisāhasa mayātriyāma sahasāhidānavapuri||148||
(pratilomānulomapādaḥ)

lakṣmīrihāmaragireḥ kaladhautaharmyeḥ

sā dhūnitānavara tāramaṇīṣṭakāntaiḥ|

līlā rahasyadhigatā ca guṇānakhedaiḥ

sādhūnitā navaratā ramaṇīṣṭakāntaiḥ||149||

sarati malayavātyā mānadahiryaṃ vadhūnāṃ

vidhutapanasamālaṃ sādaraṃ sajjyantī|

iha munijanatāsa utejasā bhāti muktiṃ

vidhutapansamālaṃ sādaraṃ sajjyantī||150||

%p.83

sve???dāmbhaḥśīkarārdraṃ sphuradamalataracchāyaratnopale 'smi-

nnustraiḥ kartā lalāṭaṃ raviralakalatālāñchitaṃ kiṃnarīṇām|

gītaṃ cāsāṃ vidhatte virahitavanitāmaṇḍalīdehayaṣṭiṃ

cetohārīdamuccairaviralakalatālāñchitaṃ kiṃ na rīṇām||151||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye parvatartuvarṇano nāma pañcamaḥ
sargaḥ|

ṣaṣṭhaḥ sargaḥ|

tamathāndhakāsuranikāraviplutāḥ kṛtapūrvasevamabhirāddhamānasam|

ṛtavo 'bhilakṣyanijalakṣmavigrahāḥ śaraṇaṃ yayuḥ śatamakhena
coditāḥ||1||

ghanasaurabhānugatabhṛṅgasaṃhatīrupadīkṛtā
vividhapuṣpamañjarīḥ|

dadhataḥ karaiḥ kṣitiniviṣṭajānavo viniveditāḥ savinayena
nandinā||2|| (yugmam)

praṇipatya cainamatha
kāñcanāvaniskhalitotpatanmadhupamuktaśekharāḥ|

avidūradeśanihitāni bhejire tadanujñayā maṇiśilāsanāni te||3||

atha tānuvāca daśanāṃśunirjharasnapitoṣṭhapallavamidaṃ
jagatpatiḥ|

navanīrabhārabharamantharāmbudastanitātiḍambaragabhīrayā girā||4||

%p.84

kimakāṇḍa eva jagatāṃ viparyayādiva śūnyatāmupagatāḥ stha
śuṣmiṇaḥ|

kathayanti vo hṛdayaśalyaduḥkhitāmadhunā mukhacchāvaya eva
dhūsarāḥ||5||

bhujagendrabhogaparipīvarasphuratkuliśātibhāsurabhuje marutpatau|

sthita eva kena jagatāmupaplavaṃ praviditsunā ditisutena
jṛmbhitam||6||

uditaṃ vikāsi bisakandakomalātkamalāsanādanaghapakṣaśālinaḥ|

bhuvanābjakoṣamakṛśaṃ śilīmukhā iva yūyameva nanu
pātumīśvarāḥ||7||

druhiṇasya kāvyamiva sargagocaraṃ sphuṭacitravṛttikamavadbhiradrutam|

viśadaṃ bhavadbhirabhitanyatetarāmabhitaḥ purāṇakavinā kṛtaṃ
yaśaḥ||8||

sthitavatyathāmbudharadhīraniḥsvanāmiti kiṃcidādipuruṣe 'bhyudīrya
gām|

śucimukhyaśeṣasakalartumaṇḍalakṣaṇadṛṣṭipātaparibodhitaḥ
śanaiḥ||9||

kvaṇitānubandhamukharānanabhramadbhramaropayuktamukhasaurabhaśriyam|

daśanāṃśukesarakarālitāṃ puro
nijapuṣpasaṃpadamivodgirangiram||10||

smarabāndhavakṣayakare tadutthitajvalanābhighātavinikūṇitekṣaṇaḥ|

śaśalakṣmaśekharatṛtīyacakṣuṣi kṣaṇamāśritāśaya
ivābhyasūyayā||11||

śravaṇāgralagnanavacūtamañjarīmakarandaśīkarakaṇaspṛhāgataiḥ|

madhurtiyabhāṣata madhuvrataiḥ puro hriyamāṇavākya iva
mañjuśiñjitaiḥ||12|| (cakkalakam)

%p.85

adhitiṣṭhato hṛdayapadmaviṣṭaraṃ
bhuvanatrayavyavahṛdekasākṣiṇaḥ|

pratidhavyapāyapariśūnyasaṃvidaḥ kimivāsti yanna viditaṃ
taveśituḥ||13||

tava saṃvidādisahajaṃ catuṣṭayaṃ jagati pratītamanaghaṃ tathā
yathā|

sthitimāpuṣo 'sya sakalātiśāyinīmaparaṃ na kiṃcidapi
tāratamyabhāk||14||

saha siddhiniṣpratighasaṃvidarciṣo na ghaṭāmupaiti
parapāradṛśvanaḥ|

tava nātha śabdasamayāgatā
kvacitsakalārthamaṇḍalasatattvaveditā||15||

aviśeṣavṛttirahimatviṣo yathā sakaleṣu vastuṣu vibhā vijṛmbhate|

tava nātha niṣpratighanirmalīmasasthitirastamohatimirā
matistathā||16||

pratipannasarvagatavastuvistarastadapīśa pṛcchasi yadadya tena naḥ|

kurute 'dhunā kuśalasaṃgrahaṃ paraṃ madhuro
mithastvadabhibhāṣaṇakṣaṇaḥ||17||

prakṛteḥ pṛthagvikṛtiśūnyatāṃ gataḥ
pratiṣiddhavastugatadharmaniṣkriyaḥ|

puruṣastvameva kila pañcaviṃśakaḥ
sphuṭacūlikārthavacanairnigadyase||18||

%p.86

prathitaprapañcarasabhāvavarjitaḥ kvacideva kiṃcidapi kartumakṣamaḥ|

avapurgataḥ karaṇavṛttiśūnyatāṃ prakṛteraho nu sadṛśo
'sikāmukaḥ||19||

kathayanti nātha daśahetusaṃśrayavyavadhūtaviplavaviśuddhacetasaḥ|

tava sāṃkhyavṛddhamatabhedavartinaḥ kṛtino 'nivṛtti kila tatparaṃ
padam||20||

dadhatīha karmaphalabhogavarjite sakalārthattvavidi puṃviśeṣatām|

tvayi śabdamīśvara iti vyavasthitaṃ kathayantyananyaviṣayaṃ
manīṣiṇaḥ||21||

%P.87

dṛḍhabandhakoṭiparimarṣakarṣitaṃ na kadācidanyaśamināmiva kvacit|

vidurīśvaratvamanaghaṃ
tavānvayavyatirekaśūnyamavadātadṛṣṭayaḥ||22||

bhuvanāni paṅkajabhuvaḥ sisṛkṣatastapaseddhatāṃ kila gatasya yaḥ
purā|

udabhūnmakhādiṣu ca pañcalakṣaṇaḥ sakalakriyāsu
viniyogabhāgbhavan||23||

śrutayaḥ padaṃ paramamāmananti yaṃ bahuvaktrapādapi ca yo
'bhidhīyate|

adhigamya yaṃ punarudeti no janaḥ praṇavastavaiva bhagavansa
vācakaḥ||24||(yugmam)

dadhato 'vyayānudayadharmaśūnyatāṃ suranāyakaikagurutāmupeyuṣaḥ|

upavartate ya iha na vyavacchide tava śarva carvitacarācaraḥ
kvacit||25||

kriyayā kramādavayavaiśca saṃkhyayā nijalakṣmaṇā ca ya
ihopalakṣyate|

śamanādimadhyanidhanaṃ svamāyayā smarakāla kālayati kālameva
tat||26|| (yugalakam)

avitarkamasthitavicāragocaraṃ sukhavedanojjhitamanasmtānvayam|

abhigamya śaṃkarasamādhimicchayā tava jātu naiva bhajate bhramaṃ
pumān||27||

citiśaktirūpaviparītabhāvaśātprakṛtau puraskṛtavirāgabhāvanam|

viruṇaddhi tāmapi vivekadarśanasthitimīśa
saṃyamimanastavecchayā||28||

%p.88

tapanādike vididhalakṣmyamaṇḍale kṛtasaṃyamāstridaśanātha
yoginaḥ|

bhuvanādidhāmasu
bhavantyaviplutapratibhātacitrabhavadātmasaṃvidaḥ||29||

vyatipetuṣāṃ trayamasaṃvidātmakaṃ
sthitisaṃmukhīkṛtanirodhavartmanām|

bhava yogināmudayate tavecchayā nahi koṭibhūmidhiṣaṇā na
saptadhā||30||

manaso nirargalapariplavātmano nirupaplavasthitinibandhanā nṛṇām|

rasanādidhāmasu rasādigocarā bhavadātmikāstridaśanātha
saṃvidaḥ||31||

kaladhautalakṣaṇa iti pratītimānpuruṣastvamā nakhaśikhaṃ
suvarṇakaḥ|

kathitaḥ kilaupanipadaiśca pañcadhā
sukhavedanādimayatāmupeyitaḥ||32||

sphuṭahiṃkriyādinidhanāvasānatāpratipannapañcavidhabhaktisauṣṭhavam|

druhiṇena sāma bahuvartma gāyatā jagati tvameva guṇagaura
gīyase||33||

sthitimīyivatsu niyataśrutikramasvaramaṇḍalānugamasusthitāṃ
dhruvam|

aparāntakādiṣu viviktavastuṣu dhvanasi tvameva
daśaśabdalakṣaṇaḥ||34||

sakalādhikāravinivṛttihetutāṃ gatavanti
vāṅmayaparāṅmukhasthitiḥ|

hara madrakāṇi gahanāni gāyati prakṛtiṃ bubhutsuraṇureṣa
tāvakīm||35||

gatamīśa śāśvatikatṛptihetutāmamṛtaṃ bhavantamiva somapāyinaḥ|

hara saṃstaravratanimittamuttamaṃ duhate
guhānihitamāhitādarāḥ||36||

bahubhedasāṃkhyaguruyogadhāraṇākṣamatānvitasthirasukhāsanasthite|

bhavati prasannamanasi pravartate kṛtinaḥ kilāṣṭavidhamaiśvaraṃ
balam||37||

dvividhaiścatuṣprakṛtibhiḥ śrutikramādupapannasauṣṭhavaguṇā kila
svaraiḥ|

bhavadātmikaiva mahatīmupasthitā sphuṭasāmaghoṣamadhurā
sarasvatī||38||

prathitāḥ parāparadṛśaḥ purāvidaḥ kathayanti viśvanuta neti neti
yat|

sakalairvinākṛtamupādhisādhanaiḥ paramaṃ tadeva tava
tattvamadbhutam||39||

avipannavedanavivartamuccakairvasudhānilānalajalādikaṃ nṛṇām|

puruṣaṃ tadātmakamathācacakṣire
bhagavanbhavantamavadātadarśanāḥ||40||

%p.89

praṇavādirapyatha virāmatāṃ dadhatphaṇinā
nirūpitapadārthasaptakaḥ|

bhagavannadhīta iha yaiḥ kilāgamaḥ padamāpnuvanti nanu te 'pi
tāvakam||41||

vrajasīśa pādarahito grahītṛtāṃ pratipadyase karavinākṛto 'pi
san|

avalokayasyanayano 'pyakarṇakaḥ sakalaṃ śṛṇoṣi na ca vetsi vetsi
ca||42||

iti nātha sarvajagatāṃ vilakṣaṇa. vapuradbhutātiśayaśāli
bibhratam|

abhipaśyataḥ kila bhavantamavyayaṃ kuśalasya saṃvidakhilā
vivartate||43|| (yugalakam)

śaśimaṇḍalaṃ jalataraṅgasaṃhatipratibimbitaṃ hara jalāśaye
yathā|

drumapallavodavasitāntarāśrayastapanātayo vipatitaḥ kṣitau
yathā||44||

gaganaṃ yathā sithitamulūkhalādiṣu sphuṭamekameva
sakalādbhutasthiti|

pratipadyate bahuvidhatvamāśrayapratisaṃkramādavikṛtastathā
bhavān||45|| (yugalakam)

harirekaceṣṭa iti yattadaṃśakāstricaturbahukriyatayā vyavasthitāḥ|

sakalātmanastava mahāvibhūtitāṃ dadhato vivarta iva saṃsthito
'paraḥ||46||

api nātha vidhyati maṇiṃ nirīkṣaṇastamanaṅgulirvayati
bodhitastvayā|

pratimuñcati sma tamakaṃdharo 'pi
sanparipūjayatyarasanastadadbhutam||47||

bahurūpa eva dadhadekarūpatāṃ sthiradharmatāmupagato 'pi gatvaraḥ|

nabhasi sthito 'pyanativṛttabhūmikaḥ savidhāspado 'pi bhajase
vidūratām||48+||

cidacitparo 'pyacidacitparo bhavannatadābha eva hi tadātmatāṃ dadhat|

sadasatparo
'pyasadasatparasthitirbahuvaktrapādavayavairvinākṛtaḥ||49||

śiśiraḥ sahasrakaramaṇḍalodare śaśini sthito 'pi
dadhadūṣmasaṃpadam|

ubhayātmako nirubhayātmako 'thavā
gahanastvamitthamalamadbhutāyase||50|| (tilakam)

bhagavannaho bata kilāsi durgrahaḥ prathitena rūpavibhavena kenacit|

adhiropitena tathatātmanāpi vā kvacanāpi yanna
kṛtinābhyupeyase||51||

%p.90

na gatistavāsti suranāśa nāgtirna bahirna cāntarvabhāsase kvacit|

dvyavabhāsaśūnyatathatāvalambanaḥ pratibhāsi
nānugṛhītacetasām||52||

avibhāga eva sakalārthasaṃhaterjagati prakāśakatayā vyavasthitaḥ|

padavākyayostvamupakārakāritāmabhidheyavastuni savistare gataḥ||53||

parikalpitena dadhadekarūpatāmapi kartṛkarmakaraṇādivartmanā|

tvamanādikālakṛtayā hyavidyayā bahudhā vibhajya parigṛhyase
janiḥ||54||

sakalārthavigrahatayā vivartate yadanādimadhyanidhanaṃ kilākṣaram|

prathayanti tattava jagannibandhanaṃ śivaśabdatattvamavinaśvaraṃ
vapuḥ||55||

asamāptaviplavavikalpagocarau vyavahārapaddhatiparasparāśrayau|

parataḥ sthitatvamavadheravāpnuto vinivṛttimīśa jagato 'sya
dhīdhvanī||56||

jagato 'valambitaparāvarobhayavyativṛttarūpagahano visaṃsthulām|

visabhāgatāmupaniṣatparāśritaḥ pratibhāsate bhava bhavānna
kasyacit||57||

vyatiriktavṛttiraguṇo guṇasthitiḥ suranātha tatprakṛtitāṃ ca
saṃśritaḥ|

sphuṭamadhvanaḥ ṣaḍvidhisthiterbhavānvisabhāgatāmatha sabhāgatāṃ
gataḥ||58||

api buddhigocaramatītya saṃsthitaḥ
praṇavāravāntaraniviṣṭadṛṣṭibhiḥ|

kimapi pratīpitaviparyayagrahairanupādhirūpakaraṇo nirūpyase||59||

dadhato vilaṅghitaturīyavṛttitāṃ kṛtajīvajīvananirāmayasthiteḥ|

bhavato 'pavargadamanāhatātmanaḥ padamāpnuvanti kṛtinaḥ
suṣumṇayā||60||

vyavadhūtakalpanagabhīramūrtitāṃ dadhataṃ durantamanapāyamadbhutam|

pratibhidya maṇḍalacatuṣṭayaṃ javātkṛtino
bhavantamaviśannanāvṛtam||61||

bhavadīritena manasābhihanyate suranātha vigrahaśikhī śikhākulaḥ|

sa samīramīrayati pañcalakṣaṇaṃ sthitihetumīśa vapuṣaḥ
śarīriṇām||62||

adhiruhya niṣpratighacittasārathiṃ daśabhedabāhyakaraṇāśrayaṃ
ratham|

viṣayeṣu nīlagala bambhramītyaṇurbhavadicchayā ca vinivartate
punaḥ||63||

sakalādhidaivatagaṇasya tasthuṣaḥ śravaṇādidhāmasu guruḥ
śarīriṇām|

hṛdayāmbare niravalambanasthitiḥ kṛtibhistvameva
bhagavannupāsyase||64||

%p.91

nicite rajaḥprabhṛtibhirghaṭāntare salilāni yogamupayānti no yathā|

aṇumaṇḍalāni bhagavaṃstavecchayā nirupaplavasya bhavataḥ
sukhādibhiḥ||65||

hṛdayāravindadalakoṭarodarasphuṭajṛmbhaṇāparivartavibhramaḥ|

jagato gataḥ pratatamantarātmatāṃ kuruṣe
gatīstvamayanadvayāśrayāḥ||66||

śriyamṛṅmaye dadhati sāmadīdhitau
taraṇestrayīmayanirāmayātmanaḥ|

pratibhasabhedagahano 'vabhāsase tvamaṇuryajūṃṣi puruṣo 'tra
maṇḍale||67||

sphuṭameka eva vividhākhyatāṃ
dadhaddharimūrtirāśritaṣṭathagvidhakriyaḥ|

jagatīṃ dinartvayanahāyanādikaṃ vidadhattvameva
vitapasyabhīśumān||68||

sakalāṇutattvavapuṣāṃ parasparapratibandhinīṃ tanubhṛtāṃ
tridaṇḍavat|

upalabhyate tridaśanātha yogato nirupaplavā bhavadupādhikā
sthitiḥ||69||

praṇinīṣatāmanujighṛkṣayā kṛtīrjagataḥ
parasparavivādaviplutāḥ|

dhiṣaṇādayaḥ kila manaḥ purāvidāṃ bahvadātmikā viviśurīśa
devatāḥ||70||

praviveśa yā kṣapitamohaviplavā viviśuśra yāṃ
sakalavedyavedikāḥ|

apavargamārganibiḍārgaliccidā tava vidyayaiti
śivatāmaṇustayā||71||

jagatāmanādinidhanasya tasthuṣo janakatva eva jananojjhitasthiteḥ|

tava nātha satyapi guṇādisaṃbhave nahi saṃbhavatyabhijanāśrayā
stutiḥ||72||

janatendriyātigaviśuddhagocaradvyaṇukādibandhagatakāryadarśanāt|

ghaṭakumbhakāravadakārakātmanastava kāraṇatvamanumīyate
budhaiḥ||73||

nijayaiva niṣpratigharūpayecchayā vyavahāriṇo 'tiniravagrahātmanaḥ|

kṛtinaḥ prayojakavinākṛtāṃ vibhostava kartṛtāṃ samagiranta
sūrayaḥ||74||

dadhato 'dhikāvikalaśaktimaṇḍalasthitirūpatāṃ
prathitabhāvavikriyam|

tava śaktileśa idamuccakairjagatkṣubhite guṇatrayamayaṃ
kilodabhūt||75||

anaghsvaśaktivibhavavyavasthiteḥ
paśupāśamaṇḍalavilakṣaṇātmanaḥ|

bhuvanādhinātha bhavataḥ pravartate cidacitsvabhāvamiha
bhāvamaṇḍalam||76||

avarugṇagāḍhatimirānmarīcibhiryugapadvicetanacitaḥ pṛthagvidhāḥ|

jvalataḥ kaṇā iva vibho vibhāvasorbhavataḥ padārthanivahā
viniryayuḥ||77||

%p.92

tava sādbhutātiśayavaibhavasthiterapi nātha
śāśvatikatāmupeyuṣaḥ|

kramayaugapadyaghaṭanāvirodhitāṃ sakalārthasaṃpadi na bibhrati
kriyāḥ||78||

tvamadhiṣṭhitāvikalaśaktimaṇḍalaḥ sakalaṃ jagatsṛjasi pāsi
haṃsi ca|

sthirapañcamantramayavigrahasthitirjananadvayena
bhagavanvinākṛtaḥ||79||

kṣubhite bhavatyavanitāṃ guhāgatā prakṛtiśca balvajavadutthitā
tataḥ|

jagadudbhavārthamitaretarāśrayastimitāśca rajjuguṇavadguṇāḥ
sthitāḥ||80||

dvyaṇukādiyuktimadaśeṣagocaraṃ kṛtavānvicitramiha kāryamaṇḍalam|

atisūkṣmadṛktvasakalārthaveditā vibhutānvitastvamanumīyase
budhaiḥ||81||

vibhurūpayā vikalavastusaṃnidhiḥ prabhurūpayā ca
sakalārthakārakaḥ|

tvamadhīśa śaktikalayā dvidhātmatāṃ gatayā
vibhāvitacarācarasthitiḥ||82||

avipannaśaktiguṇagumphitasphuratsphuṭavigrahākṣabhuvanaprasūnayā|

na kadācana kvacidavāpyata prabho prasaropagātaghaṭanā
tavecchayā||83||

madhukoṣasaṃpuṭavadāhitasthitirgahanāguhā guhapitastvayā kṛtā|

sthitibhedameti na kadāciduccakaiḥ
sakalāmalāṇugaṇabandhamandirā||84||

vasudhā vibhāvayati bījamuccakairanaghaṃ yathāvibhavamaṅkurātmanā|

sakalasvabhāvakaraṇaṃ tathehitaṃ tava nātha sarvamiha
bhāvamaṇḍalam||85||

apare punaḥ prathitaśaktisaṃgrahagrathitātmanaḥ prakṛtitattvato
'vyayāt|
dhiṣaṇādikāryapaṭalaṃ pravartate tadabhinnarūpamiti
saṃpracakṣate||86||

nijakāryacakraghaṭane hyacetanaṃ pratipadyate kimiva vastu kartṛtām|

kathayantyataḥ prabhavahetumīśvaraṃ bhavināṃ bhavantamiha
citkriyātmakam||87||

pralaye 'pi sarvajagatāmaviplutasphuṭasaṃvidārciraviluptavaibhavaḥ|

sphuṭamūrṇanābha iva raśmisaṃhateraṇusaṃpadastvamasi nātha
kāraṇam||88||

jagadekakāraṇamakāraṇātmakaṃ vibhumavyayaṃ guṇadaśāvinākṛtam|

kathayanti nātha puruṣaṃ sadharmatāṃ gatamīśarasya bhavataḥ
kilāpare||89||

prakṛtīśvarobhayacidādiceṣṭitaprathitaprapañcarahitānupādhikam|

apare pramādvitayaniścitaṃ punastritayātmakaṃ samudayaṃ
pracakṣate||90||

%p.93

anapekṣitāvikalakāraṇāntaraṃ bhavināmuśanti bhava janma kevalam|

apare 'pavargada nisargavādinaḥ
śikhipicchasaṃsthitivadāttaviplavāḥ||91||

pralayodayavyatikarānupaplutaṃ śuciśabdatattvamapare punarviduḥ|

pariṇāmarūpamiha yasya dṛśyate bhava bhāvamaṇḍalamidaṃ
carācaram||92||

samayāntare 'pyaghaṭamānakalpanātrayabāhyavastuviṣayāvamardinaḥ|

apare viśāradadhiyo jagatsthitiṃ suranātha saṃvidamuśanti
kevalam||93||

ubhayātmakagrahaviviktacetaso vyavalambya mādhyamikadarśanasthitim|

sthiratatvaniścayadhiyo 'bhimanvate kṛtakṛtyatāṃ tava guṇena
rañjitāḥ||94||

aṇumāhuraindriyakameva kecana tvadanugrahonmiṣitasaṃvidarciṣaḥ|

apare tvanaindriyakameva viplavādabhimānamīśvara tadātmakaṃ
viduḥ||95||

na bahiḥ śarīraparimāṇato 'ṇvapi kvacanāpi cittvamiha jātu
lakṣyate|

iti niścitāḥ kṛtadhiyaḥ pare vyadhustava
śāśvatatvavibhūtāviparyayam||96||

vyavaluptamohagahanāstvadicchayā bahgavanbhavantamavadātadarśanāḥ|

bahudhātmatattvamapare pracakṣate
kaṇabhakṣajaiminidigambarādayaḥ||97||

apare salakṣaṇavilakṣaṇātmatāgrathitānavasthamanujohavṛttayaḥ||

bhavato 'stitāmanudayādihetubhirbhagavannapāhnuvata
nāstikāśayāḥ||98||

pratipannabhinnaparikalpakāraṇapratibhājavañjavavirāmabhāvanāḥ|

śivamārgamadhyavasasurna kecana plutacetaso
bhavadanugrahojjhitāḥ||99||

bhagavatyanugrahaparāṅmukhe sati pratipadya mārgamapi taṃ durāsadam|

adhigacchati kvacidaṇurna kiṃcana sthirapañcaparvaṇi viparyaye
sthitaḥ||100||

api yatnato 'dhigatatattvamaṇḍalaprakṛtipratānagahanādiko nṛṇām|

bhavadāgamāmṛtabahiṣkṛtaḥ pumānparameti
pāśavamatānusāritām||101||

avirugṇamohagahanāḥ kiletarā malinātmabhiḥ paśumatapradīpakaiḥ|

bhavadāgamānadhigamādasaṃśayaṃ tamasaiva saṃpaṣṭacire
'ṇusaṃpadaḥ||102||

prakṛtirna cetayata eva kiṃcana tridaśādhinātha puruṣo 'pyudāsitā|

tadanugrahaṃ prathitacetanakriyaḥ kuruṣe tvameva kila
bhuktimuktidaḥ||103||

%p.94

api dharmaleśasamatāviḍambānādaṣṭathaktva eva puruṣeśayoḥ
sthitāḥ|

bhavadāgamāmṛtabahiṣkṛtāḥ pare kṛtino bhavanti na
vivektumantaram||104||

dvividho hi śabdanikurumba uccakaiḥ śivaśāsanetaramataprakāśakaḥ|

jagataḥ parāparaphalaikahetutāṃ pratipadyate bhava
bhavatpraṇetṛkaḥ||105||

harigopakagrahahimāṃśubhāskaraprakṛtaprakāśasadṛśī catuṣṭayī|
suranātha saṃvidiha saṃpravartate
tvadanugrahopahitatāratamyabhāk||106||

akathaṃkathatvamaviparyayāgamātsphuṭamārivāṃsa iha yogavartmanā|

na bhavanti kecana bhavadguṇāñjitāḥ punarājavañjavajuṣo
vivekinaḥ||107||

gaganāsane kṣatatamāḥ kṛtasthitiḥ sakalaṃ
didarśayiṣurātmavaibhavam|

vimalaiḥ svaśaktikiraṇaiḥ
prasedivānudamīmilastvamaṇusaṃhaterjñatām||108||

citiśaktitāmavikalārthavittayā sakalārthakārakatayā ca kartṛtām|

aṇumaṇḍalasya bhavatānugṛhṇatā kriyate sureśa
sadṛśatvamātmanaḥ||109||

bhavato 'vyayātsadasatātmanaḥ purā niriyāya yatkila
ninādarūpabhāk|

dadhadīśa śāstramanaghaṃ sadāśivo bubudher 'thatattvamakhilaṃ
tadāśrayam||110||

kramaśo 'pyanantamukharudramaṇḍalasthirasaṃpradāyagatavastuvistaram|

giriśo 'bhyabhāṣata caturbhirānanairbahubhedamantragahanaṃ
tadudbhutam||111||

sadalaṃ vikāsi guṇakesarotkaraṃ sphuṭadharmanālamamalātmatāṃ
dadhat|

madhuvarṣi nātha bhavadānanādabhūtsphuṭaṣaṭpadārthamiha
śāstrapaṅkajam||112||

sakalārthavādanijaśaktitāṃ gataiḥ
sahakārisaṃhitaviśeṣavṛttibhiḥ|

grathitākṣarairjagati viśvarūpatāmiva garbhitāvikalavāṅmayaṃ
gataiḥ||113||

kṛtasādhakābhyudayamantramaṇḍalaprakṛtisphuṭāṣṭavidhavargavigrahā|

trivibhedatattvapariniṣṭhitasthitistava śaktirānanabhavā hi
mātṛkā||114|| (yugmam)

bhavadānanābhyuditamātṛkākṣaragrathitā bhavanti bhava
mantrivigrahāḥ|

nirapekṣatāmupagatā vimuktaye bhavabhogadāstu
viparītavṛttayaḥ||115||

dhruvamūrdhvavarti padamārurukṣatāmadhirohiṇī
nikhilavastupaddhatiḥ|

bhagavanvyadhāyi bhavataiva yogināṃ
nijaśaktibhittighaṭitāvalambanā||116||

%p.95

api bālakoṭiśatabhāgavigrahaḥ ṣaḍupādhikāmapi vidhāya paddhatim|

sthita eka ea bhagavannaho bhavānvidadhāti cetasi na kasya
vismayam||117||

bhavadīritaḥ sphuṭamananta eva hi prathamaṃ guhāṃ
guṇamayīmacukṣubhat|

asṛjattadādi sa sitāsitaṃ jagadvasudhāvasānamiti nātha
śuśrumaḥ||118||

suranātha yā jagati tattadātmikāḥ śivaśaktayo vidadhāti kriyāḥ
kramāt|

bhava tābhireva jagadetadicchayā
niravīvṛtatsakalamantranāyakaḥ||119||

bhavadicchayaiva vinirodhavartitāṃ paratantratāṃ ca
jagatāmupeyuṣām|

sthitirakṣaṇādikavidhāyinaḥ kvacinna calanti nātha kila
mantranāyakāḥ||

kamalāsanaprabhṛtayaḥ surādhipā bhavadīritāstridaśanātha
sāñjanāḥ|

trividhasthiterbhuvanasaṃtateḥ kramādudayasthitipralayahetutāṃ
gatāḥ+||121||

tava mūrtitāmupagatāḥ sureśa ye prathitāḥ
kṛśānuṣṭaṣadaśvabhānavaḥ|

udapādi tebhya iha pāvanīkramātsakalāṅgasauṣṭhavayutā kila
trayī||122||

karaṇātmatāmupagatena sarvataḥ śrutivartmanā ya iha nātha
sādhyate|

sahasiddhameva tamuśanti sūrayastava dharmamīśa
nirupaplavasthitim||123||

%p.96

bhavadicchayā karaṇabhedavartinaḥ sukhamāsate varada cakravartinaḥ|

sphuṭasārvakāmikaguhābilāntarapratibaddhacitrabhuvanavyapāśrayāḥ||124||

bhavatā kadācidanadhiṣṭhitātmanāṃ
prakṛtisvabhāvaparamāṇukarmaṇām|

ghaṭate vicetanatayoditāparaiḥ śapathairapi kvacana naiva
kartṛtā||125||

kalayā kilodvalitacetanasthitiḥ pratipadyamānaviṣayaśca vidyayā|

dṛḍharāgarañjitamanā bhavatyayaṃ bhavadicchayā
prakṛtibhogabhāgaṇuḥ||126||

trividhena kañcukamalena rūṣitāngahanopabhogakuharābhipātinaḥ|

apakṛṣya pudgalagaṇānguhābilādavadātatāṃ nayasi
dūramicchayā||127||

avaśānmanoviṣayaśaṣpamaṇḍalīmabhilāṣukāṃściramadhomukhasthitīn|

tvamanugrahonmathitapāśasaṃcayānna paśūnpramocayasi
pañcadharmaṇaḥ||128||

pratibudhyate viṣayavarti vastu saccitiśaktiraskhalitavṛttirāṇavī|

dvitayātmatāmupagatādbhutasthitiḥ sakalāṃ prabodhayati tāṃ tu
tāvakī||129||

api paddhaterabhividhau vyavasthitaḥ puruṣo 'ṇureṣa
dṛḍhapāśarūpayā|

parato nu bhoktumalamātmagocarāttava nātha śaktikalayā
niyojitaḥ||130||

vivṛṇotyaṣoḍhaparamārthasatsthitiṃ sthagayatyapi sphuritarūpameva
yā|

na sa māyayā tava tayā viḍambyate tvayi yasya bhāvavinibandhanaṃ
manaḥ||131||

%p.97

sukhavedanāmṛtataraṅgiṇījalairabhiṣicyamānavapuṣastavecchayā|

vinivṛttimaśnuvata eva sarvato bhava cetanatvasamavāyino malāḥ||132||

pratipannaśāktavibhavāḥ prasādinā bhavatā
cirādanugṛhītaciddṛśaḥ|

upapattidhāmasu na teṣu teṣvamī bhagavanbhavanti phalabhogino
'ṇavaḥ||133||

tvayi nātha dharmajaladatvamīyuṣi stravati prakāmamamṛtaṃ
guhāśaye|

sphuṭaśaktiśuktikṛtasaṃskṛtiḥ kramādaṇubindureti
śucimauktikātmatām||134||

upasaṃhṛtānyaviṣayānupaplutastimitāntarātmakaraṇoditasthitiḥ|

matimānbhavantamavalokya kevalaṃ sakalārthadṛgbhavati
yattadadbhutam||135||

smṛtileśato 'pi bhavabandhanacchidaḥ sphuṭatāpravṛttimiva nātha
kālikām|

vyapanetumātmaparamāṇusaṃśrayāṃ tava śaktireva malavāsanāṃ
kṣamā||136||

parimṛṣṭakālikamavāpya hematāṃ na yathaiti tāmramiha tāmratāṃ
punaḥ|

vimalīkṛtaṃ sadaṇutattvamicchayā tava nātha narcchati tatha
svavāsanām||137||

%p.98

prakṛtiḥ pumānpraṇava ityamī trayaḥ suranātha
kūpaghaṭarajjuvatsthitāḥ|

apakarṣasi tvamupari sthito dṛḍhaṃ karaṇaprapañcarahito
'ṇumadbhutam||138||

iyamantaraṅgabahiraṅgarūpatāṃ dadhatī kalāpariṇatirdvidhā
sthitā|

aṇubndhavṛttiranulomavartinī pratilomataḥ punarapohyate tvayā||139||

apadarayasya guṇaliṅgaśūnyatāmupajagmuṣaḥ kṛtahṛdambarasthiteḥ|

vyapalīnasāṃpratabhaviṣyadarthatāviṣayo 'ṇurīśa bhavati
tvadāśrayāt||140||

ravidīdhitivyatikarādime yathā prakaṭībhavanti bhava cākṣuṣā
guṇāḥ|

tava saṃnidheranaghavṛttayastathā viśadībhavanti
puruṣavyapāśrayāḥ||141||

vikalo 'pi sansakalaśaktisaṃkṣayādasahāya eva puruṣo 'tidurgamam|

apavargamārgamupagacchatīśa yadbhavati praseduṣi na
tatkilādbhutam||142||

%p.99

amanaskayogagatisaṃśitavratairyadavāpyate kila nirañjanaṃ padam|

nirupaplavāṃ ca dadhadātmani sthitiṃ hava nāntarīyakamanugrahasya
tat||143||

sphuṭayogadharmajanitādanugrahātkuśalo nije paragate tathātmani|

aṇucetaso vyatikarāttavecchayā viṣayāntareṣu ca tanoti
saṃvidam||144||

abhimānakāryamiti yanna kathyate na bibhartti śabdaguṇatāṃ
yadavyayam|

na ca yatra visphurati tārakagaṇo gatirasti yatra na navasvataḥ
kvacit||145||

yadanāvṛtatridaśakārmukāṅkitaṃ vicaranti yatra na
payodapaṅktayaḥ|

avalokya tatra nabhasi vyavasthitaṃ kṛtino
bhavantamapavargamadhyaguḥ||146||(yugmam)

upasaṃhitātmavibhavastvayā pumānkṛtakṛtyatojjhitabhavābhavakramaḥ|

sthitimānnirūpitapadārthapañcakaḥ sadṛ"astvameti tava
patyuradbhutam||147||

aṇumaṇḍalīmanujighṛkṣato vibhostaraṇerivākaluṣatāṃ prabhā
gatā|

śivaśaktirīśa bhavataḥ pravartate dvividhā
parāparavibhedavartinī||148||

bhavato bhavodbhava bhavābhavasthiteḥ
pratipannapudgalavibhaktavaibhavāt|

adhigamya śaktyupakṛtaikacittatāṃ
caturarthagocaragatirbhavatyaṇuḥ||149||

%p.100

avibheda eva kila dharmadharmiṇoḥ pṛthagasti vṛttiriha nāpi
vṛttimān|

tadabhāvameva bhava cetaso 'pare kathayanti
yogamaviruddhavartinaḥ||150||

sati caivamabhyupagate vimuktibhāṅ nanu sarva eva viniruddhacetanaḥ|

sphuṭamaprayatnamiha sa prasajyate bhavadicchayā tu vimalaḥ sa
muktibhāk||151||

dvividhātmanā bhavadanugraheṇa ye viṣayīkṛtā vṛṣagate
kilākalāḥ|

tava tulyatāṃ dadhati te guhāñjanavyatiriktajanmagatitāṃ
tathāṇavaḥ||152||

vasudhādiṣu tridaśayonivartināṃ
parameṣṭhiniṣṭhamajitottarottaram|

sthitamīśvaratvamaṇimādi yadvibho bhavadicchayātra tadaho
vijṛmbhitam||153||

upajagmuṣā sakaladharmarūpatāṃ bhavatā samarthitacidātmavaibhavam|

sakalakriyāsu suranātha ceṣṭate nirupaplavaṃ
bhuvanapāśamaṇḍalam||154||

%p.101

tava śaktirapratihatātmavaibhavaprabhutānvitā ca samadhiṣṭhitā
yayā|

vicalanti nātmaparamāṇavaḥ kvacidbhava kṛtyavastuṣu
parāparātmasu||155||

bhavadātmakaṃ sakalamantramaṇḍalaṃ surasaṃhatiśca
bhagavaṃstvadātmikā|

trividhe guṇatrayamaye jagatyaho na tadasti yatkila vinākṛtaṃ
tvayā||156||

paripūritākhilaparāparātmakapratibandhaśūnyaphalasaṃvido
'vyayāḥ|anivāritāmṛtapayaścyuto vibhostava śaktayo
bhuvanakāmadhenavaḥ||157||

bhavadicchayā hyanugṛhītacetasaḥ śatarudravīramukharudranāyakāḥ|

kamalāsanādiguṇabhogayoginaḥ praviśanti dhāma kila
śaivamadbhutam||158||

paṭalādibhiḥ sakaladṛkkriyātmakaṃ pihitaṃ na paśyati yathā
vilocanam|

sthagitaṃ malairbhavadanugrahādṛte na tatheśa
kiṃcidaṇutattvamīkṣate||159||

anurañjitākhilaguṇo bhavadguṇairbhavapañjaraṃ
dṛḍhamanañjanāñjasā|

parimṛṣṭagāḍhamalapañcakasthitiḥ puruṣo bhanakti
bhagavaṃstvadāśrayāt||160||

apahāy yadvadiha nātha nīlatāṃ vaṭapādapacchada upaiti pītatām|

paśutāmapojjhya tava śāsane sthitaḥ śivatāṃ sureśa kila
tadvadetyaṇuḥ||161||

%p.102

hṛdi saṃvidaṃśubhiradhīśa tāvakairavarugṇasaṃtamasabandhaviplave|

sakalaṃ kalāpuruṣayoḥ kilāntaraṃ kuśalo 'dhigmya
niyamādvimucyate||162||

malinatvamīyuṣi yathā na darpaṇe pratibimbamasphuṭatayā vibhāvyate|

suranātha cetasi malaughaviplute niyamānnisargavimalastathā
bhavān||163||

skalādhikāranijaśaktimaṇḍalasphuṭavigrahākṣabhuvanādhiko
nṛṇām|

bhavabandhamandhatamasasya tanvataḥ praṇihaṃsi haṃsa
nibirīsasaṃpadaḥ||164||

pratibhāgatāṣṭavidhasaṃvidarciṣaḥ pratilaṅghya vartma suranātha
ṣaḍvidham|

samaye sthitāstava nirañjanaṃ padaṃ praviśanti śāntamanaso
manasvinaḥ||165||

dadhataṃ nirāvaraṇacitsvarūpatāṃ dhruvamapratarkyamamṛtaṃ
guhāśayam|

sthiragauṇagāhanikagauhamaulatāpratipannabhinnanijaśaktivigraham||166||

%p.103

sakalaṃ kalāvirahitaṃ plavojjhitaṃ nirupaplavaṃ bahirupaplavasthitim|

sthitamadhvanaḥ ṣaḍavadheruparyato vyativṛttaśāntamanaghaṃ śivaṃ
param||167||

pratibhādvayātigamameyatādikasphuṭadharmayogamanupākhyatāṃ gatam|

aṇumādidevamanaṇuṃ ca sarvatomukhamūrdhapāṇicaraṇakṣaṇaṃ
vibhum||168||

nirupaplavasthitinijāṅgadīpitasthirapañcavaktramayavigrahagraham|

sakalapramāṇaviṣayātigasthitipratipattiśūnyagahanātmatāṃ
gatam||169||

pratipadya śaṃkara bhavantamavyayaṃ
sukhaduḥkhamoharaparihīṇacetanaḥ|

vyativṛttatantumayabandhanāṣṭako bhagavanbhavāniva bhavatyaṇuḥ
sphuṭam||170|| (pañcabhiḥ kulakam)

vivṛtaṃ jagatkavalanaikatṛṣṇayā tava tāmratālu mukhamaṇḍalaṃ
kṣaye|

śriyameti lagnaśatapattrapāṭalaṃ sphuradarkabimbamiva
dakṣiṇāspadam||171||

pṛthujūṭabandhabhujagadhipasphuratphaṇacakrabālamaṇiraśmirañjitaḥ|

śirasi sthitaḥ śriyamasau tanoti te dhṛtasāṃdhyarāga iva
bālacandramāḥ||172||

bhavato 'vataṃsaśaśiraśmimaṇḍalacchuritaṃ virājati
lalāṭalocanam|

smarabhasmaśeṣaracitāmiva śriyaṃ dadhatā
kṛtāspadamayugmarociṣa||173||

%p.174

jvalitānalena ghaṭitācyutatviṣā pṛthuhetiśoṣitasurāpagāmbhasā|

viśikhena dehitha purā puratrayaṃ nayanena
manmathamathordhvavartinā||174||

tava nātha nūtana ghanāsitoragagrathitā vibhāti vikaṭā jaṭāvalī|

parivartanākulalalāṭalocanajvaladagnidhūmavalayeva piṅgalā||175||

pratipadya kṛṣṇarajanīmayaṃ vapurgirikanyakeva tava nojjhati
kṣaṇam|

sphuṭakālakūṭaviṣadhūsaraprabhāpaṭalacchalena
pṛthukaṇṭhamaṇḍalam||176||

dahane purāṃ kṣitirathasya cakratāṃ gamitaṃ tvayā
śiśiraraśmimaṇḍalam|

pratibaddhalakṣmamalinodaracchavisphuṭanābhirandhramiva nātha
lakṣyate||177||

bahuśo vyatītagaṇaneṣu viṣṭapapralayāgameṣu suranātha
saṃbhṛtam|

grahacakravālamamalaṃ karoti te
sphaṭikākṣasūtravalayaprayojanam||178||

sphuṭakālakūṭaviṣakūṭakaṃdharākṛtanīrabhāraguruvāridabhramaḥ|

upade"aslābharabhasādivāgratastava nātha nṛtyati
kumāracandrakī||179||

karaṇāṅgahāravidhibhiḥ savistaraiḥ sakalāsu śaṃkara niśāsu
nṛtyatā|

kriyate tvayānukṛtirātmano vibho sacarācaraṃ jagadavāpya
tasthuṣaḥ||180||

pratipannagotraghaṭanaḥ kṛtasthitiḥ pitṛsadmani tvamaniśaṃ
samātṛke|

bhagavannanādiraja ityapi sphuṭaṃ puruṣaḥ purātana iti
pragīyase||181||

tava pādapadmanakhadarpaṇodarapratibimbitairapi laghūkṛtātmabhiḥ|

adhigamyate hara mahattvamānataiḥ
sakalātiśāyisuradaityamaṇḍalaiḥ||182||

%p.105

sasurāsurasya jagataḥ śaraṇyatāṃ bhavato gatasya
caraṇāmbujadvayam|

janatā namatyavanatāpi kutraciddhruvamāśuśukṣaṇiśikhena
naityadhaḥ||183||

kṣititoyamārutakṛśānubhānumadgaganāmṛtāṃśuyajamānamūrtaye|

bhavate matidhvanivikalpagocaravyativṛttarūpa paramātmane namaḥ||184||

sudhiyo 'pi nātha matiśabdagocarāstvayi na sthitiṃ vidadhatīha
kalpanāḥ|

uṇaleśasūktiṣu yataḥ stuto mayā satṛṣāpi
tadvyavasitādviramyate||185||

atidūravṛttirapi yena dṛśyase nahi rūpyase 'ntikagato 'pi yena vā|

pratijṛmbhate suraguroranugrahaḥ sa viparyayaśca tava kena
hetunā||186||

athavāstu tāvadidamadbhutāspadaṃ tava ceṣṭitaṃ
pratighaśūnyasaṃvidaḥ|

śṛṇu yannidhāya manasi vyapāśritāḥ śaraṇaṃ
bhavantamajamavyayaṃ vayam||187||

sukhamekadā sthitavato himācale smitabhinnavaktraparihāsapeśalam|

girikanyayā nibhṛtametya pṛṣṭhataḥ
karapaṅkajasthagitamuktacakṣuṣaḥ||188||

sahasā vilocanavinākṛtaṃ purā puruṣaṃ
purāṇapuruṣāttvadutthitam|

kṣayakālakālarajanīmukhoccchvasattimiraughabījamiva nātha
śuśruma||189|| (yugmam)

kṛtayā tadāndhaka iti sphuṭārthayā sa jagattrayaprathitayātha
saṃjñayā|

tanayārthine ditisutāya duścaraṃ carate tapo 'tra samaye dade
tvayā||190||

abhigamya vṛddhimatha tasya mandire sa manoramāṅkaparivṛttilālitaḥ|

upacakrame 'ndhatamasacchidonmukhaścarituṃ suduścaramanargalaṃ
tapaḥ||191||

%p.106

cirakālasaṃbhṛtimatā praseduṣastapasā sa labdhanayanaḥ
svayaṃbhuvaḥ|

pratimallatārahitadevadānavaṃ jagatāṃ
prabhutvamanapāyamāsadat||192||

dalitāndhakāranikaraṃ marīcibhistaduraḥsthale sthitimavāpya
vaiṣṇavam|

sphuradarkamaṇḍalamivāstasānuni vrajati sma cakramapi
niṣpratāpatām||193||

tenorjitena vijitasya hareramarṣa-

gharmāmbuśīkarakaṇāvalirāhaveṣu|

vaktraṃ mamārja vikaṭabhrukuṭīvibhaṅga-

cchāyāmalīmasamivāviralaṃ galantī||194||

so 'smākamīśa karadaīkṛtalokapāla-

lakṣmīsamākulitaśekharaśāsanaśrīḥ|

bandigrahaṃ vyadhita ketanakānanāgra-

nityānubandhayugapatsthitibandhahetoḥ||195||

tatprāptakālamiha yatkuru tattvamanva-

gāyāta eva harireṣa salokapālaḥ|

saṃsārasāgaramapi sphuṭamuttitīrṣo-

rekaḥ plavastvamanaghaḥ kimutārtiduḥkham||196||

iti vacanamudīryāvāṅmukhe tatra tuṣṇīṃ

sthitavati kṛtapūrvābhyagamānāṃ tadānīm|

sapadi gaṇapatīnāṃ krodhalīlāpravṛttiḥ

karatalamalanena kṣuṇṇaratnormikāsīt||197||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhagavatstutivarṇano nāma ṣaṣṭhaḥ
sargaḥ|

%p.107

saptamaḥ sargaḥ|

krūrakrudhāmatha karābhihatāṃsakūṭa-

mullāsitabhrukuṭi dantavighaṭṭitauṣṭham|

teṣāmanekavidhaghoravikāraceṣṭa-

mātāmradṛṣṭi sadasi sphuritaṃ tadāsīt||1||

vinyastapādabharakampitakuṭṭimāgra-

māghaṭṭanāvighaṭitāmalamaulibandham|

krodhaḥ sabhāṃ nyaviśatāṅgadakoṭilagna-

visrastakomaladukūladaśaṃ smarāreḥ||2||

vakṣaḥsthale gaṇapateḥ kupitasya hāra-

cchedocchaladbahalamauktikapaṅktirādhāt|

prāgvidrutāṅkaśaraṇāgataśatrulakṣmī-

svedodabindubisaracchuriteva śobhām||3||

chāyāṃ kiranmalinitāmbaradigvibhāgā-

māvirbhavadbhrukuṭibhaṅgabhayānakena|

vaktreṇa kālamusalaḥ sakalāriloka-

saṃhārarātrighaṭanāmiva kartumaicchat||4||

saṃrambhagarbhagurumanyumanāścakāra

huṃkārabhairavaravaṃ yudhi vīrabhadraḥ|

jṛmbhāvikāsivikaṭānanakaṃdarādhaṃ-

bhāgāntarālakuharapratiśabdadīrgham||5||

uddāmaroṣabharanirbharabhairavīya-

bhīyantraṇārahitahuṃkṛtanādasāndrāḥ|

%p.108

aṃsasthalābhihatitāraravā bhaṭānāṃ

saṃdhiṃ kahaṃcidabhidanna divaspṛthivyoḥ||6||

cikṣepa pāṇikamalena rupā vilūya

viṣyandisāndramakarandavilīnabhṛṅgām|

kaṇṭhasrajaṃ ratarasāgataśatrulakṣmī-

līlāvighātarabhasādiva meghanīlaḥ||7||

krūrakrudhaḥ karatalena lalāṭapaṭṭa-

māpāṭalaṃ malayataḥ sadasi trimūrteḥ|

ālakṣyatopari tṛtīyavilocanasya

bhrūmañjarīva navadhūmaśikhotpatantī||8||

jihmībhavadbhrukuṭipāṭalarāgadṛṣṭi-

tiryagvivṛttavadanaṃ hasitāṃśugauraḥ|

śauryoṣmaṇā prathitasāranirargalena

bhasmībhavanniva bhujaḥ śikhināluloke||9||

vaktraṃ dadhaddaśanadaṃśabhayādivāśu

kampākulādharadalasthiti vajramuṣṭiḥ|

dordaṇḍamāhata kareṇa surāribhaṅga-

saṃrambharāgavikasatpulakaprabandhaḥ||10||

śvāsānilā natamukhasya karābhighāta-

bhinnāvaniprakaṭarandhrapathapraviṣṭāḥ|

pātālagarbhanalinīmanalasya cakru-

ruddhūtaśeṣaphaṇapāṇḍurapuṇḍarīkām||11||

uttaṃsapuṣpanavakesarasāndradhūli-

piṅgīkṛto madhumadena papāta bhṛṅgaḥ|

%p.109

nirmathnataḥ sapadi bhṛṅgiriṭerlalāṭa-

mūrdhvākṣitāraka ivāgniśikhāpiśaṅgaḥ||12||

roṣāruṇīkṛtadṛśo naḍakūbarasya

huṃkāradhūmapaṭalīṃ mukharandhrabhāgāt|

daityādhirājakavalīkaraṇādareṇa

kṛtyāmivaikṣata janaḥ sahasotpatantīm||13||

kaṇṭhāvalambimakarandarasātipāna-

visrambhamantharavilīnaśilīmukhaughā|

dṛptārisaṃgarajalāśayakuñjarasya

bhāti sma śṛṅkhalamivotpaladāma jiṣṇoḥ||14||

niryannakhāṃśusalilaughakṛtābhiṣeka-

mekaṃ sahāyamanaghaṃ yudhi manyamānaḥ|

bāhudrumaṃ karatalena parāmamarśa

durdarśamūrtiratha karśitasarvalokaḥ||15||

preṅkhallalāṭakaṣaṇotthitasāndradhūma-

lekhānuṣaṅgakṛtalagnakabandhamoham|

tigmāṃśubimbamasudarśabhayaṃkaraika-

mūrtiḥ sumūrtiradadarśadakarśitaśrīḥ||16||

anyonyagāḍhamalanena rarāja dhūma-

varticchaṭā karapuṭādviyadutpatantī|

īṣadvinidradalamaṇḍalapuṇḍarīka-

koṣodarādbhramarapaṅktirivāgnikasya||17||

%p.110

krodheśvarasya ca kirīṭakapālapaṅkti-

rūrdhvekṣaṇānalaśikhāpaṭalāvamarśāt|

saṃhārabhānukaratāpitaśailakūṭa-

ṭāṃkāratāraravamasphuṭaduttamāṅge||18||

niḥśeṣamākulitaśeṣaśarīranāla-

māghūrṇamānavikaṭābhrapalāśakhaṇḍam|

caṇḍeśvarasya sarupo bhuvanāravinda-

muṣṇoṣṇaniḥśvasitatāpavaśenaṃ mamlau||19||

sasvedaśīkaramakampata tālaketu-

rātāmratālutalabhīṣaṇajṛmbhavaktraḥ|

saṃkalpanirjitapuraḥsthitavairilakṣmī-

gāḍhopagūhanavaśāduta tīvramanyoḥ||20||

tiryagvivartitamukhasya lulāyaketo-

rhāsacchaṭādhavalabhāsmanabhakticitraḥ|

bāhurjayadviradahasta ivārarāja

pīnāṃsakūṭavikaṭonnatakumbhapīṭhaḥ||21||

sasyandire sadasi dharmajalāni sāndra-

sindūratāmramukharāgarucaḥ prakopāt|

saṃdehitendukiraṇāṅkuragauratāra-

hārācchabindupaṭalāni sunandakasya||22||

caṇḍe ca caukrudhipi taccaraṇātibhāra-

khedākulonnamitapīvaradīrghadoṣṇā|

%p.111

śeṣeṇa kuñcitakarālaphaṇāsahastra-

vistraṃsinī kṣitirabhāritarāṃ kathaṃcit||23||

kruddhaṃ mayūrapatiketanamaṃśujālai-

rna dvādaśāpi kakubhaḥ paridīpayantaḥ|

saṃhāravāsaramivātanudrunirīkṣya-

rūpaṃ vilocanasahastraruco na cakruḥ||24||

kṣuṇṇāṅgadāruṇaśilāśakalotthasāndra-

dhūlicchaṭāpaṭalakuṅkumapaṅkacarcā|

pañcākṣakopavikṛtiḥ kṛtamaṇḍaneva

sasvedaśīkarakaṇotkaramauktikāsīt||25||

diṇḍeḥ sphuliṅgakaṇikāḥ saruṣaḥ kiradbhi-

ranyonyapāṇimalanotthitadhūmadigdhaiḥ|

nāploṣi dhūrjaṭisadaḥ kathamapyathaurva-

sa.vmāditāṃ vidadhataḥ paruṣākṣipātaiḥ||26||

viṣyandamānaghanagharmakaṇāvakīrṇa-

mucchvāsikuṅkumavilepanamagnidhāmnaḥ|

vibhrāntatārakaviśaṅkaṭaśātakaumbha-

śailādhirājakaṭakaśriyamāpa vakṣaḥ||27||

niṣpiṣṭahāravidhutoddhādhūlipuñja-

bhasmacchaṭābhiraruṇacchavilocanaśrīḥ|

kṣmāmaṇḍalaṃ jvara ivākulayāṃcakāra

durvārakopavikṛtiḥ sadasi trimūrdhā||28||

%p.112

bhāsvatphaṇāmaṇikaṇolbaṇavahnicūrṇā-

kalmāṣitāmbaratalānmukharandhrabhāgāt|

valmīkakūṭakuharāduragā ivāgni-

ketornirīyuratha huṃkṛtadhūmadaṇḍāḥ||29||

āmardakasya suravairivimardino 'pi

dikkāminīmukhanavāgurupattralekhā|

huṃkāradhūmapaṭalī bhuvanāravinda-

kopodarabhramarapaṅktiradhatta śobhām||30||

krodhāpaviṣṭaśaśabhṛtkiraṇacchaṭācha-

hārāvalīvivalitāgniśikhasya dhūliḥ|

saṃrambhavibhramadiśāmukhajṛmbhamāṇa-

lakṣmīkapolatalarodhrarajaśchaṭāsīt||31||

jyotiṣmataḥ śikhiśikhānikurumbapiṅga-

jihmotkaṭabhrukuṭibhaṅgabhayaṃkaratviṭ|

sāmbhobharasthirataḍidguṇameghaśobhi

vaktraṃ vilokya sabhayā bibhayāṃbubhūve||32||

tārasya tāratarahuṃkṛtiroṣagarbhāṃ

vinyasyato 'gnikapiśāṃ dṛśamāśu tiryak|

tattāpayogagalitātanupatrabhaṅga-

hemāṅgadāṃsaśikharo bhujadaṇḍa āsīt||33||

%p.113

niḥśeṣamekakavalagrahasauṣṭhavena

mṛtyoriva tribhuvanaṃ-saruṣo jighatsoḥ|

jṛmbhāvikāsi vadanaṃ vikarālajihva-

mālokya saṃsadi vijahvalurasya lokāḥ||34||

niḥśaṅkahuṃkṛtakṛśānukaṇāvakīrṇa-

vistīrṇatāmratalatāluvijṛmbhamāṇam|

saṃdhyāpi'saṅgamaruṇāṃśuśikhāvamarśa-

śoṇagrahaṃ nabha ivorjitavaktramāsīt||35||

jṛmbhāvikāsi mukhamagnimukhasya tāmra-

jihvākarālavikaṭasphuṭadantamālam|
reje 'mbarīṣamiva nirgatavahniheti-

paṅktipratiṣṭhadhavalodaralājagarbham||36||

dīrghaṃ viniḥśvasati tindukinīprasūna-

vispaṣṭapāṭaladṛśi triśikhe samanyau|

āsannameva bhuvanapralayāvatāra-

mābaddhavepathuramanyata rājalokaḥ||37||+

keyūracakradalanocchaladindranīla-

khaṇḍāvalī karatalābhihatāṃsabhitteḥ|

kālasya kuṭṭimatalāmburuhopahāra-

gandhākulabhramarasaṃhativibhramābhūt||38||

saṃcūrṇitāṅgadakarālakarāhatāṃsa-

kūṭotthaniṣṭhuravirāvavipūritāśam|

akrodhi bodhitasurāsuracakravāla-

saṃhāradurdharaparākramamantakena||39||

%p.114

caṇḍānanasya karatāḍanakhaṇḍyamāna-

keyūraratnakaṇakoṇakaṇatkṛtiśrut|

daityakṣayādhikasaropakṛtāntadanta-

saṃghaṭṭabhairavaravānukṛtiṃ cakāra||40||

āghātabhagnavikaṭavraṇakaṃdharāṃsa-

kūṭocchalacchithilitāṅgadadoḥpracaṇḍaḥ|

mṛtyoriva pratikṛtiḥ sa cukopa kopa-

kampākulotpulakapīnakapolabhittiḥ||41||

cakrāyudhaṃ sapadi cukrudhivāṃsamaṃsa-

kūṭāvamardamṛditormikapāṇiyugmam|

saṃhārabhāskaradurīkṣyamukhaṃ nirīkṣya

no sasmaruḥ svamapi jātabhiyaḥ suraughāḥ||42||

cakre diśo ditisutāhavasāvahela-

hāsollasaddaśanadīdhiticakravālaḥ|

vyaṅgyāhitapralayapaiśunajṛmbhamāṇā-

kāṇḍe(?) tarūtthakusumā iva nīlavajraḥ||43||

saṃrambhiṇaḥ śikhitamasya puraḥ prakīrṇāṃ

huṃkāravahnikaṇasaṃtatimattumaicchat|

krīḍāśukaḥ śikhibhuvaḥ paripākatāmra-

piṇḍīrapiṅgakaṇaśaṅki vimugdhacetāḥ||44||

piṅgekṣaṇasphuradakalkamarīcivalga-

dulkāgnidāhabhayaviklavatāmivāptam|

%p.115

bhrūbhaṅgapuñjitamadhatta lalāṭapaṭṭa-

māghaṭya kuṭṭimatalaṃ caraṇena nandī||45||

uttānavaktrakuharotthitayāṭṭahāsa-

hāsatviṣā kaluṣayā bibharāṃbubhūve|

preṅkhatyanargalarasātalagarbhanirya-

dinduprabhādhavalaśeṣaśarīralakṣmīḥ||46||

romāñcapūritavikampikapolabhāga-

mudvartamānapuṭatāravipāṭalākṣam|

vaktraṃ vidaṣṭavikaṭauṣṭhavikṛṣṭanāsa-

mudbhrūvibhaṅgamabhṛtāruṇamabhraketuḥ||47||

saṃprāpya saṃnahanamāhavagāḍharāga-

mujjṛmbhitaḥ sapadi roṣa ivaiṣa sākṣāt|

pātālagahvaragabhīraravāvamarda-

pārṣṇiprahāravidhurāmacakampadurvīm||48||

paryantabhāgavilasatpulakaṃ babhāra

hetivraṇaṃ saghanagharmajalaṃ jayantaḥ|

stokāvaśiṣṭajalatīravirūḍhabāla-

śaṣpāṅkurahradasarūpamuraḥsthalena||49||

vyāvṛttivegaviśarārukarālahāra-

tārāvakīrṇamaṇikuṭṭimaṣṭaṣṭhabhāgaḥ|

visraṃsitoḍugaṇaśāritabhūmipīṭha-

saṃhāramārutavilāsamasāvalāsīt||50||

sāmarṣaharṣabharapārṣadapārṣṇipāṇi-

līlābhighātavidhurā dharaṇī rarāṇa|

%p.116

pātālatāluni sasaṃbhramanāgabhīru-

garbhapragalbhavinipātanaghoraghoṣam||51||

keyūracakranikaraistridaśādhipānā-

maṃsāvamardapatitairmaṇikuṭṭimorvī|

reje puraṃdarakareritavajrapāta-

vicchinnapakṣatipuṭairiva bhudharāṇām||52||

daityapratāpaśikhiśāntimiva kṣaṇena

kartuṃ viśaṅkaṭalalāṭataṭasthalībhyaḥ|

te dharmaśīkarakaṇaprakarānsalīla-

mākṛṣya karkaśaruṣaścakaruḥ karāgraiḥ||53||

jṛmbhāvikāsaghaṭanāvikaṭairapāṅga-

paryantaniryadatanujvalanasphuliṅgaiḥ|

vaktrairgaṇādhipatayaḥ saruṣaḥ kṣaṇena

dikcakramagrasiṣateva karāladaṃṣṭraiḥ||54||

teṣāṃ vivartanabhareṇa parasparāṃsa-

kūṭāvaghaṭṭaghaṭanādalitāṅgadānām|

sastraṃsire vikaṭakuṭṭimasīmri rugṇa-

bandhāḥ saroṣakarapeṣabhiyeva hārāḥ||55||

līlāvalokitakarālakṛpāṇapaṭṭa-

paryākulotpulakakañcukalokapālam|

niṣprakramaṃ pracukupe kapilaiḥ kapola-

bhāgaiḥ kapālisadasīti gaṇādhināthaiḥ||56||

%pj.117

pratyāsīdatpārṣadaśvāsahelākṣiptakṣmābhṛtkūṭaṭāṃkāraghorā|

gaurībhartuḥ kliṣṭasatvā sabhā sā dadhre
kalpāpāyavelānukāram||57||

vispaṣṭamuṣṭikarasaṃkarapiṣṭahāra-

muktāphaloddhataparāgavipāṇḍurāgraiḥ|

meghāvasānasamayairiva nākasadbhi-

rastokakoparacitasthitibhirbubhūve||58||

anyonyapāṇimalanakṣatapadmarāga-

ratnormikoddhataparāgakaṇaiścakāra|

brāhmī jagatkapiśitākhiladikprabhāta-

veleva phullakamalā karadhūlipuñjaiḥ||59||

krodhodgatākṛśakṛśānuśikhāsahasra-

niryāsabhāsvaritarukṣakaṭākṣamokṣaiḥ|

tryakṣākṛtiḥ kṣaṇamadīpi jagattrayorlkā-

daṇḍairiva tridaśasaṃbhramamākṣipadbhiḥ||60||

cakraṃ surāhitacamūgalacakravāla-

cchedābhilāṣarabhasādbhramayāṃcakāra|

caṇḍī karālasaralā'ngulikoṭibhāga-

lagnaṃ kare śravaṇapūramivājilakṣmyāḥ||61||

dalitamasuracakrakrodhasaṃrambhagarbhaṃ

karakamalavidarbhaṃ vaiṣṇavī tatra dadhre|

vigalitamakarandaṃ padmarāgormikāgra-

kṣatividhutapiśaṅgacchāyadhūlicchalena||62||

%p.118

bhrukuṭikuṭilitabhrūvibhramavyājacañca-

ccaṭulamadhupaveṇībandhamādhatta tāmram|

mukhamakhilavipakṣakṣodasaṃrambhalakṣmī-

karakisalayalīlāpaṅkajaṃ bhadrakālī||63||

itthaṃ hāroddalanavigalattāramuktāphalaugha-

jyotiścakrākramaṇaśabalānkurvatī digvibhāgān|

sā veleva kṣubhitaviṣamā ratnarāśestadānīṃ

sthāṇorgarjadgaṇapatiśatollolajālā sabhāsīt||64||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye sabhākṣobhavarṇano nāma saptamaḥ
sargaḥ|

aṣṭamaḥ sargaḥ|

itthaṃ gaṇādhipatikopakṛśānuśānti-

hetorivendumaṇihāralatāguṇeṣu|

muñcatsu śaṃkarakirīṭakarālacandra-

khaṇḍāṃśupātavaśataḥ śucivārivarṣam||1||

prālambamauktikaparisphuradaṃśujāla-

jyotsnātapacchuraṇapāṇḍuritāntarāsu|

%p.119

pītāripakṣaśaśiśubhrayaśaḥsvivāsi-

yaṣṭiṣvanekabhaṭapāṇitalasthitāsu||2||

māṇikyakandukamandaravīndubimba-

śobhādharaṃ karatalāgravivartanābhiḥ|

ālānitasya bhujakalpatrau vidhāna-

piṇḍaṃ diśanniva parākramakuñjarasya||3||

paryaṅkabandhaghaṭanāvikaṭena kāla-

kāyaśriyā viṣadhareṇa parītamūrtiḥ|

paryantavarti dalitāñjanadhūlipuñja-

sacchāyasindhuparikhakṣitimaṇḍalaśrīḥ||4||

ākṛṣya kālamusalo musalaṃ salīla-

māmāṃsalāṃsaśikharaskhaladuttarīyaḥ|

vākyaṃ nirargalamudāharadabhranāda-

sāśaṅkatāṇḍavitaṣaṇṇamukhanīlakaṇṭham||5||(pañcabhiḥ
kulakam)

yeṣāmavastuviṣayaḥ prathitaḥ kilātma-

lābhaḥ parasparakṛtaḥ plavamānavṛttiḥ|

dūraṃ vyatītya nikhilānkhalu tānvikalpā-

ñśabdāṃśca yaḥ sthitimasaṃkaramūrtirāpat||6||

%p.120

yenāsakṛtpralayakālaniśāvatāra-

prārabdhatāṇḍavanirargalaḍambareṇa|

utkṣiptamambaramivāparamūḍhasāṃdhya-

rāgaṃ vinirgaladasṛgdvipacarmababhre||7||

yasyābhrasindhusalilorbhighaṭāsamīra-

paryastamūlaparivartikirīṭacandram|

chedābhiyuktakarajāgramivaiti lakṣmī-

madyāpi mūrdhni parameṣṭiśiraḥkapālam||8||

yasyādrirājasutayā ratimaṇḍaleṣu

vinyastayāvakarasaḥ karajaḥ salīlam|

helāvilūnanalināsanavaktranāla-

viṣyandisāndrarudhirārdra ivāluloke||9||

saṃdhyāsu yasya nayanāgniśikhāsahasra-

sīmantyamānatimiraṃ suravartma dhatte|

paryantavartisalilasphuradaurvavahni-

hetiprakāśakapiśodarasindhulīlām||10||

yasyordhvalocanamanindhanadhūmarāśi-

radhyāsta etadanapekṣitareṇulakṣmā|

akṣuṇṇa eva dahanaḥ skhaladuttamāṅga-

gaṅgājaokṣaṇaśamānuguṇetarārciḥ||11||

yasya vyalokyata suraiḥ puradāhakāle

helordhvakṛṣṭamabhisaṃhitasāgnibāṇam|

%p.121

bāṇāsanaṃ saralasaṅgabhujaṃgaghoṇa-

bhāsvattṛtīyanayanabhrukuṭīkarālam||12||

līlākirātavapuṣo dadṛśe śarīra-

cchāyā ca yasya rabhasena vanecaraughaiḥ|

antarnigūḍhagalagocarakālakūṭa-

kūṭaprabhāpariṇateriva mecakaśrīḥ||13||

mukte 'pi kāraṇakirātavapuṣyudagni-

netraprabhāruṇitamauktikahāralekham|

yasyādrirājaduhitābhimukhī babhāra

guñjāphalastragupagūḍhamiva stanāgram||14||

mādhuryamakṣataguṇaṃ dadhataṃ rasasya

saṃkṣobitākhilasurāsuracakravālam|

akṣuṇṇameva makaradhvajamūrdhvacakṣu-

raurvānalaḥ sapadi yasya vibhoradhākṣīt||15||

na spṛśyate 'pi kamalaprabhavo yadīya-

māyākavāṭapuṭapāṭanapāṭavena|

asminprabhau tribhuvanasya nikāraleśa-

saṃbhāvanāpi kurute parato 'nutāpam||16|| (ekādaśabhiḥ kulakam)

asyāhave ka iva śūlamidaṃ saheta

śākhānalakvathanaduḥsthitasāgarāmbhaḥ|

%p.122

bibhrajjagatkavalanotthitakālarātri-

kopotkaṭabhrukuṭibhaṅgabhayaṃkaratvam||17||

etatkarāspadamarālaśikhākarāla-

śākhāntarālataralānalavisphuliṅgāḥ|

etasya muñcati jagatkṣayakālavahni-

bījacchaṭā iva diśo daśa śārayantīḥ||18||

paśyatsu bhītividhuraṃ vibudhādhiṣeṣu

tīkṣṇāgrakoṭikarajakrakacena kopāt|

asyottamāṅgamaravindasado 'pyamanda-

mucchindataḥ sadasi kaḥ pratibandhako 'bhūt||19||

daṃṣṭrākarālamukhakaṃdarakoṭibhāga-

helāvidāritagajāsuraghoramūrtiḥ|

pañcānanatvamanaghaṃ surasiṃha eṣa

cūḍāśaśāṅkakalikāsaṭayā bibharti||20||

asya sthitā śirasi śekharacandrakhaṇḍa-

saṃparkaśītataratuṅgataraṅgabhaṅgā|

uddāmadhāmaraviśoṣitasaptasindhau

saṃśoṣameti na jagatpralaye 'pi gaṅgā||21||

asya kṣayeṣvalikalocanatīvravahni-

tāpasphuṭatkanakakarparadarpaṇāgre|

vispaṣṭamadritanayā vadanaṃ vilokya

padmāsanāṇḍamakhilaṃ saphalīcakāra||22||

saṃvartakālarajanīṣu vijṛmbhamāṇa-

masyālimecakaruci sphuradetadāsyam|

%p.123

viśvaṃ viśatpralayameti tadandhakāra-

bījāyamānamabhito diśi dakṣiṇasyām||23||

dūre 'thavaiṣa viṣayīkṛtasaptaloka-

duḥkhānalaprabhavabhāvavikāraśūnyaḥ|

āstāmaśe.amahadādiviśeṣaniṣṭha-

viśvodayasthitivināśadaśaikahetuḥ||24+||

lakṣmīmapūritapadatraya eva daitya-

nāthasya saṃprati baleriva śārṅgapāṇiḥ|

paśyatsu dānavabhaṭeṣvahamākṣipāmi

cakrāṃśupiñjaritapīvarabāhudaṇḍaḥ||25||(yugalakam)

kṣundanriporvighaṭamānadṛḍhāsthisaṃdhi-

bandhāṃścamūparivṛḍhānahamūḍharīḍhaḥ|

kālasya kiṃ musalatāmadhunā vidhāya

nāmno bibharmi yudhi tatpuruṣārthatattvam||26||

paryantavartijalarāśitaraṅgabhaṅga-

cīnāṃśukāracitacañcalacīracihnam|

kṣmāmaṇḍalaṃ karagṛhītasumerudaṇḍo

līlātapatramiva kiṃ sahasoddharāmi||27||

%p.124

diksundarīrupadihānamahānibhāgbhi-

racchācchacandanarasairiva māṃ yaśobhiḥ|

paśyantu saṃprati bhaṭā dṛḍhapārṣṇighāta-

paryastahemagiribhagnasurārisaṃstham||28||

eko bhujaḥ sarasacandanapaṅkadigdhaḥ

kartuṃ kṣamo virahiṇīrmama dakṣiṇo 'yam|

kampākulā malayavāyurivātatāyi-

nārīlatā galitabāṣpakaṇaughapuṣpāḥ||29||

dikcakravālarabhasagrahaṇapragalbha-

daityāndhakāranikaravyavadhānamagrām|

bhāsvānivāśu divasacchavimuddharāmi

jiṣṇoḥ śriyaṃ rudhirapāṭalamaṇḍalāgraḥ||30||

svedacchaṭārdrakarapiṣṭakarālahāra-

dhūlicchaṭārudhiracandanapaṅkacarcāḥ|

neṣyanti śoṣamacirānmaruto mamāri-

bandīkarāvadhutacāmaramaṇḍalotthāḥ||31||

kampākulībhavadanekapalokapāla-

pālīkapāladalanotpulakaṃ kapolam|

eko 'pi kopakapilaṃ dadhadutkṛpāṇa-

pāṇiḥ kṛṇomi karuṇākṛpaṇo 'ricakram||32||

gāmbhīryaśāliṣu raṇāmburuhākareṣu

muktvā guṇānbhavati kiṃ karalagnamanyat|

%p.125

paṅkāvilā bisalatā iva daityarāja-

senā vṛṣāṅka mama khaṇḍayato viśaṅkam||33||

saṃrambhiṇo mama vidhūtatamālakhaṇḍa-

cchāyāsu dānavavarūthavatīṣu saṃkhye|

nistriṃśayaṣṭiṣu nidāgharucerivāsu

tejo 'dhunā sphuratu tigmatarapratāpam||34||

bibhratyabhīkṣṇamatiśāyi hi saukumāryaṃ

śaktā na kaṇṭakakṛtāṃ kṣatimeva soḍhum|

vismāpinī vinidadhātu niśātakhaḍga-

dhārāpathena padamaskhalitaṃ na lakṣmīḥ||35||

dvāri śriyo mama bhujārgaladaṇḍa eṣa

niḥsyandatāṃ nayatu saṃprati saṃprahāre|

anyonyamāttaghaṭanāvatanū kavāṭa-

paṭṭāvivobhayavarūthavatīniveśau ||36||

līlāvarāha iva nirvarapīvarāṃsa-

kūṭasphuratpravikaṭāṅgada eṣa bāhuḥ|

paryastakāñcanagiriḥ kṣapayanvipakṣā-

nujjṛmbhatāṃ mama navāmbudamecakaśrīḥ||37||

%p.126

anyonyamatsaradurutsahabāhudaṇḍa-

darpodayoddhurasurāsurakṛṣyamāṇām|

lakṣmīmupendra iva mandaraśailamūrti-

mekaḥ karomi bhujapañjarasaṃnibaddhām||38|

svacchaṃ yaśonivahamāvahatu trilokī-

līlātmadarśamacireṇa viśeṣato me|

saṅgrāmadhāmanihatātanubāhudaṇḍa-

darpoddhatāhitacitārajasaiva hastaḥ||39||

śaknotyanugrahamabhīkṣṇamapagrahaṃ ca

kartuṃ mahānhi mahataḥ samaye mahasvī|

bhānuḥ kṣaye viparipūrayatīndumāśu

vicchāyatāṃ ca nayati prasabhaṃ prabhāte||40||

ambhodarājimalinātanukālakūṭa-

lekheva manmatharipoḥ samavartisīmā|

kaṇṭhagrahaṃ samaravartmani pūrvadeva-

nāthasya saṃprati karotu mamāsiyaṣṭiḥ||41||

te kūṭaśalmaliviśaṅkaṭakaṇṭakaugha-

tīkṣṇāgraniṣṭhuranikartunikṛttakaṇṭhāḥ|

nālokitā prabhuvipattiritīva nātha

nṛtyantu saṃbhṛtamudaḥ samare kabandhāḥ||42||

āyodhane śravaṇatālavidhūtakumbha-

sindūradhūliparipāṭalitaṃ madāmbhaḥ|

muñcantu śoṇitamiva pratipakṣacakra-

senāvināśapiśunaṃ gajagaṇḍameghāḥ||43||

%p.127

tasyādhunaiva piśitāśanalobhalagna-

helollasadvikaṭakaṅkamukhaiḥ śarīrāt|

ākṛṣṭaśaktaśakalaughaśalākamastu

sānāthyalagnamiva nātha śakuntacakram||44||

kiṃ vā mayā bhuvanakānanasīmadāha-

dāvāgnayo ripucamūcamarīmṛgendrāḥ|

tiṣṭhantyamī ditijarājasamijjayaśrī-

keśagrahotsukakarāstava deva yodhāḥ||45||

kharvīkṛtādrijalanirbharavārigarbha-

gambhīrabhairavaravolbaṇavāraṇāsu|

nirvarṇyatāṃ samaranirvaravīrabhadra-

durvāratā varada vairivarūthinīṣu||46||

śatrūttamāṅgaśakalīkṛtimucyamāna-

raktāmbusekasukumāratarādabhīkṣṇam|

khaḍgālavālavalayātsaśilīmukhaugha-

saṅgrāmakānanatale ciramullsantī||47||

āśritya śūrabhujapādapamindugaura-

cchāyaṃ yaśaḥ kusumarāśimupādadhānā|

vistāriṇī phalabharaprasavaikahetu-

rlakṣmīlatā sapadi vṛddhimupaitu nūnam||48|| (yugmam)

%p.128

tejasvinaḥ samuditāḥ sphuṭamekameva

dhuryāvalambanamihojjvalayanti kāryam|

saṃhārakālasaviśeṣaruco 'titīva-

muṣṇatviṣo dinamivodayadurnirīkṣyāḥ||49||

ākarṇanākulaghanadvhanimohamanda-

mandākinīpulinamandirarājahaṃsam|

ākopakampitasurāsuracakravāla-

muktveti kālamusalo vacanaṃ vyaraṃsīt||50||

sa vacanakuruvindavyañjitoddāmadhāma-

vyatikaragurubhāsvaccittaratnastadāsīt|

sadasi gaṇapatīnāṃ sūcitāntarvivakṣā-

sphuradadharapuṭānāṃ vaktravinyastaddṛṣṭiḥ||51||

atha sakalatadīyorjasvivākyaprapañca-

śravaṇapulakitāṅgo vīralokaścacāla|

upanataraṇalīlāniścayāsphālitāṃsa-

sphuṭitaruciraratnacchāyakeyūrabāhuḥ||52||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye kālamusaladaṇḍavyāhṛtivarṇano
nāmāṣṭamaḥ sargaḥ|

navamaḥ sargaḥ|

iti sthite vākyamudīrya daityasaṅgrāmakāryaikarase gaṇendre|

sphuradvivakṣāvalitāṃsakūṭaḥ prabhāmayaḥ śāntamidaṃ
babhāpe||1||

%p.129

yasyoddhatānvidviṣataḥ samūlaghātaṃ ghnati yodhajanena nītiḥ|

alabdhayuddhotsavasaṃmadena prajñāparispandagururjagāhe||2||

savibhramollāsitakhaḍgavallighanāndhakāravṛtadiṅmukheṣu|

ekākinaiva bhramatā salīlaṃ na yena bhītirdadṛśe raṇeṣu||3||

agādhasattvāspadatāṃ gatena śūnyatvadoṣāddhṛdayena yasya|

vistīrṇatāleśalavānvaye 'pi na sāmyamākāśamupājagāma||4||

avekṣya lakṣmīṃ vikacāravinde sarasvatī yasya kṛtapratiṣṭhām|

tatspardhayevātanusaukumāryaṃ paryāptaśobhaṃ mukhamadhyuvāsa||5||

yasyābhiyogeṣu rajāṃsyanīkavimardajātāni diśaḥ prasastruḥ|

nimnāvakāśeṣvavapūrya kīrtisaṃcārayogyāmiva kartumurvīm||6||

yo bāhumartyūrjitavairivṛndavimardarāgoddhuramāhaveṣu|

sadaiva baddhāspadarājalakṣmīsparśādivotkaṇṭakitaṃ babhāra||7||

yenābhayaṃ nirjayanamramūrtervidveṣiṇaḥ saṃyugamūrdhni dattvā|

harāṭṭahāsacchavi dikpuraṃdhrīpaṭṭāṃśukaṃa cāru yaśo
gṛhītam||8||

ākarṇakṛṣṭātanucāpamuktā nipetivāṃso yudhi yasya bāṇāḥ|

vicchinnajīvāni śarāsanāni vapūṃṣi cārātijanasya cakruḥ||9||

prakāśitāśeṣadiśekṣaṇeṣu kālāñjanaṃ matsarikāminīnām|

ciraṃ yaśaścandrikayāndhakāramāropya roṣādiva yasya bhagnam||10||

ābhāṣamāṇasya gabhīraghoṣaṃ dantaprabhā tasya mukhaṃ tadānīm|

vibhūṣayāmāsa viniṣpatantī jyotsneva bimbaṃ
paripūrṇamindoḥ||11|| (daśabhiḥ kulakam)

%p.alaṃ tavābhyunnatadhariyavṛtteḥ saṃrambhitāmetya kṛśe 'pi
kārye|

saṃbhāvyate kiṃ kalaviṅkapakṣaravābhighātena kulādrikampaḥ||12||

jyākṛṣṭicakrīkṛtakārmukasya samādhibhaṅge madanasya dīptā|

tāreva saṃrambhavatastṛtīyā vipatkarī yasya babhūva
dṛṣṭiḥ||13||

bibharti gurvīṃ jagato dhuraṃ yaḥ sargasthitipratyavahārakārye|

asmiñśaraṇye 'pi surāsurāṇāṃ sthite 'tra vo brūta
kimākulatvam||14|| (yugmam)

manye nimīlannayanāravindametadvibhoḥ pañcamamasya vaktram|

jagaddhitādeva na kiṃcidanyaddhyeyātmanaścintayatīndumauleḥ||15||

vibhāti hāroragaratnakhaṇḍaireṣa kṣayagrastasurāsuraughaḥ|

sargāvatārapratimucyamānairjīvairivādyāpyavimuktakaṇṭhaḥ||16||

bibharti nārāyaṇamūrtireṣa sarvāṅgasaṃdhiprasṛtāḥ stravantīḥ|

itīva baddhabhrukuṭistaraṅgaiścakāra keśagrahamasya gaṅgā||17||

tanoti bhāgāntarakeśalagnajīmūtanirmuktajalaughalakṣmīm|

kapālamālākuharodareṣu surāpagā nākatalātpatantī||18||

ambhodharaśyāmalamardhabhāganiṣaṇṇanārāyaṇavaktrabimbam|

lalāṭavedīśikhisāndradhūmacchāyāparāmṛṣṭa ivaiti
lakṣmīm||19||

sāndrībhavatyutkaṭakālakūṭacchāyānuviddhāñjanamecakaśrīḥ|

avyañjitānulbaṇabhāgasaṃdhiḥ kaṇṭhāntarasya
cchavirullasantī||20||

%p.132

vilīyamānāsu himasthalīṣu tuṣāraśailasya vanāni dagdhum|

ṭāṃkāratārāravaraudrahetirbhavatyavāptaprasaraḥ kathaṃcit||30||

nirvāpaṇaṃ ratnalatāṃśutoyairjvālāvalīnāmiva saṃvidhitsūn|

dahatyamandaṃ suraśākhino 'pi dhūmacchaṭāsaṃśayitadvirephān||31||

jaṭānikuñjāspadamindumaulestacchāyayeva cchuritaṃ kapālam|

jvālākalāpāntarasaṃniruddhaṃ vinirdahatyuṣṇamarīcibimbam||32||

śaśāṅkabimbaṃ prathamāvalagnadhumacchaṭāvibhramalakṣmalekham|

viṣyandisāndrāmṛtabaddhadugdhadhārāhutiḥ pluṣyati
viplutārciḥ||33||

tārākulaṃ sāndraśikhāsahastratāmrātapāpāditapiṅgimārāt|

dahatyalaṃ śaritadigvibhāgasphuliṅgarāṃdohavinihnutaṃ sat||34||

māñjiṣṭharāgāruṇacāmaraughaviḍambibhirbhītamarudvidhūtaiḥ|

śikhāśataistatkṣaṇapārśvalagnairdahatyamandaprasaraḥ
surendram||35||

caturmukhasyātanukarṇikāgrakarālaparyantavidhūrṇitārciḥ|

bhasmīkaroti kṣaṇadīprarūpapakṣmacchdaṃ
viṣṭarapuṇḍarīkam||36||

iti kramadbhasmamayaṃstrilokīmanekaśo 'muṃ pralayāgameṣu|

uddhūlanāvibhramabhūticarcāsaṃpādanenopacacāra vahniḥ||37||
(daśabhiḥ kulakam)

rasātale gāḍhaniveśitāṅghriḥ
kiṃciddha???rābandhurakaṃdharāgraḥ|

sasauṣṭhavaṃ pṛṣṭhapuṭaṃ bibharti kūrmaḥ
samāropitamandarādriḥ||38||

anyonyaviddhāṅgulicakravāladordaṇḍamadhye bhramato murāreḥ|

śailasya tatpārśvavighaṭṭanena
prakoṣṭharatnābharaṇairviśīrṇam||39||

%p.133

vibhānti saṃdānitadandaśūkavikṛṣyamāṇasya gireḥ sudhārdrāḥ|

vighūrṇamānapratimāchalena taraṅgabhaṅgā iva mathyamānāḥ||40||

āśīviṣākarṣaṇagāḍhakāṣakṛśībhavanmadhyaparicyutābhiḥ|

śailasya nimnāntaravartinībhirnitamba evopacitaḥ śilābhiḥ||41||

daityendraniṣpīḍitakaṇṭhapīṭhaphullatphaṇāmaṇḍalaphūtkṛtotthaiḥ|

kṣayārkabimbairiva vīcicakramāpīyate bhogipateḥ sphuliṅgaiḥ||42||

surāsurākarṣaṇaghūrṇamānamanthācalāghātaviśīryamāṇā|

taraṅgapaṅktiḥ śaraṇārthinīva gṛhṇāti vegena
diśaścatastraḥ||43||

uttasthuṣīṃ toyanidheśca lakṣmīṃ cetovikalpaiḥ pariripsunārāt|

āliṅyate mandara eva gāḍhabhujopapīḍaṃ garuḍadhvajena||44||

vaikuṇṭhadordaṇḍadṛḍhopagūḍhā vivepate mandaraśailamūrtiḥ|

kauśeyasaṃkāśanitambabhittivistraṃsamānāmalanirjharāmbhāḥ||45||

kṣaṇaṃ dadhānāmṛtalābhagarbhavisrambhasaṃbhāvanavipralambham|

saṃvāditadvalguguṇābhyudeti surādhipānāṃ dayitā sarisrut|46||

uttiṣṭhati prāṃśunavapravālavalīnikuñjagrathitā muhūrtam|

lekhāmalā dhūrjaṭijūṭakoṭinivāsayogyāmiva kurvatīndoḥ||47||

%p.134

māṇikyapuṣpoccayalagnanārīkacāgrasaṃkrāntimivāruṇatvam|

pravālavallivalayeṣu bibhratsalīlamuttiṣṭhati pārijātaḥ||48||

kṣodocchvasadvidrumareṇubhaṅgo muhūrtalagnaḥ suravāraṇasya|

ālānalīnonnataśātakaumbhastambhatvamāgacchati mandarādriḥ||49||

nirdahyamāno bhiṣajeva kiṃcitsthānāntareṣvaurvahutāśanena|

uccaiḥśravā dhūtasaṭāsahastraḥ savegamuttiṣṭhati
vīcimadhyāt||50||

śaśāṅgagaurādapi dugdhasindhorabhyudgataḥ śyāmarucirviṣaughaḥ|

grāsīkṛtaḥ kaṇṭhagato 'sya dhatte
prabhābhirindīvaradāmalīlām||51|| (caturdaśabhiḥ kulakam)

cakrībhavanmaṇḍalamuṣṇaraśmerindośca dhatte pṛthurandhramadhyam|

āsannadaityendravināśavalgadutpātaśaṃsīva bhayaṃkaratvam||52||

rathapratiṣṭhoṣṇamarīcitāpapariplutā vedamayāsturaṃgāḥ|

muhurvaladgrīvavivṛttalolapārśvakramātkūbariṇaṃ vahanti||53||

cakrīkṛtoṣṇāṃśuśikhākṛśānuhetipratānāhitapākakāṣṭhā|

saśailakīlā vasudhā rathatvamāpāditā gāḍhamupaiti
dārḍhyam||54||

vrajannagastyena purārkamārgarurutsayā vṛddhimalaṃ niruddhaḥ|

rupāntareṇāmbaravartma bhūyo ruṇaddhi vindhyācalavaṃśaketuḥ||55||

madhyaṃ samuṣṭigrahasauṣṭhavaṃ ca kṛśīkṛtaṃ
vāsukibhogakāṣaiḥ|

dadhannatāntobhayakūṭakoṭiḥ kodaṇḍadaṇḍatvamupaiti śailaḥ||56||

girīndracāpāṭanigāḍhabandhanipīḍanādbandhurakaṇṭhapīṭhaḥ|

karoti nāgaḥ śvasitānalena dāhakriyāyā iva pūrvaraṅgam||57||

%p.135

krameṇa daityendravipattihetoḥ saṃkṣiptadeho nijamāyayaiva|

janārdano mārgaṇatāmupaiti pureva lokeṣu nirargalaujāḥ||58||

śarīkṛtasyāgrata eva śaureḥ śalyībhavatyāhitatīvradāhaḥ|

didhakṣyamāṇāsuracakravālabālājanasyānu kṛśānurāśiḥ||59||

ākṛṣṭāniḥśeṣakulādrikūṭaniṣpeṣadakṣakṣayakālaraṃhāḥ|

mahāsurīṇāṃ hṛdayaiḥ karoti kampaṃ
marutpuṅkhapatattrapaṅkteḥ||60||

ityeṣa eva praṇavapratodavirañcisārathyasanāthamekaḥ|

rathāgramāsthāya sumeruketuṃ puratrayīṃ bhasmamayīṃ cakāra||61||
(daśabhi kulakam)

abhyuddhatāmarṣadurīkṣyamūrterjvalatkarālānalahetipiṅgam|

samullasantī bhrukuṭistṛtīyaṃ dāhāya tīvraṃ nudatīva
cakṣuḥ||62||

ploṣāvalagnasya vapuṣyudagrajvālājaṭālasya vilocanāgreḥ|

praśāntihetoriva saṃbhrameṇa niryānti gharmodakaśīkaraughāḥ||63||

lalāṭapaṭṭekṣaṇatārakaughātsaṃdhyāghanādvidyudivotpatantī|

saṃbhāvitā dṛṣṭinimīlanena na vīkṣituṃ
piṅgarucojjvalārciḥ||64||

dagdhe 'sya kāme nayanāgninetthaṃ krodhaḥ prasādaśca tathā
jajṛmbhe|

aṅgeṣu lāvaṇyasudhāhradeṣu yathā sa lebhe padamaṅganānām||65||
(kalāpakam)

%p.136

saṃbhrāntadevāsurasaptalokadāhopaśāntyarthamivāmbunāthāḥ|

vīcicchaṭāghaṭṭanaghoraghoramanyonyamuddāmarayā ghaṭante||66||

ūrdhvekṣaṇāgniglapitoṣṇimārānmandībhavatyuṣṇamarīcibimbam|

anyonyasaṃṣṭaktasamudravāritaraṅgamaṅgairiva laṅghyamānam||67||

kimetadityākulatāvivartaniṣpīḍitasyaiva caturmukhena|

raktacchaṭābhāsanapaṅkajasya galatyamandaṃ makarandavṛṣṭiḥ||68||

ityasya kālo 'pi vilaṅghitājñaḥ saṃdhukṣitaḥ kopahutāśanena|

babhāra dāvānaladahyamānaparijvalanmekalaśailalīlām||69||
(kalāpakam)

saṃvartameghamalinacchavikālakūṭa-

cchāyāchalena bhuvanapralayāgameṣu|

ābhātyayaṃ kavalitākhilasaptaloka-

pātālarandhratamaseva niruddhakaṇṭhaḥ||70||

bhāsvatkirīṭamakarīmaṇipattrabhaṅga-

cchāyāpiśaṅgitatalāṅgulipādayugmam|

asya sphurannakhamayūkhaśikhāchalena

prajñāprakāśamiva bhāti diśatsurebhyaḥ||71||

saṃdehamohaviratirgahaneṣu kṛtya-

vastuṣvapoḍhatamasāmapi no matīnām|

%p.137

asyāmalā. hkila dhiyo vicaranti yena|
tāsāmuparyupari citraviśeṣaṇiṣṭhāḥ||72||

prajñātirekavaśato viśadāvabhāsa-

mālocyamānamakhilaṃ khalu kāryatattvam|

puṣṇāti niṣpratighamarthaviśeṣajāta-

muddhṛṣyamāṇamiva varṇakadāru gandham+||73||

mantreṇa pañcavidhatāmupajagmuṣā ca

nītiprapañcaracanā vijigīṣupuṃsām|

ā saṃsṛti kramajuṣā bhuvanatraye 'pi

nirvartyate hi maruteva śarīrayātrā||74||

saṃrambhamitthamapahāya nirūpayantu

saṃpratyanena kṛtanitipathaprakāśāḥ|

kāryaṃ bhavanta idamujjhitamohamāryāḥ

prekṣāvatāṃ jagati tanna yadastyasādhyam||75||

ākarṇya vācamiti tasay gaṇādhināthā-

stasthuḥ parasparaniveśitadṛṣṭayaste|

līlāvivṛttiśithilībhavadadrikūṭa-

pīnāṃsapīṭhaluṭhitāmalaratnahārāḥ||76||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye prabhāmayanayaprakāśanaṃ nāma
navamaḥ sargaḥ|

%p.p.138

daśamaḥ sargaḥ|

tigmapratāpatapanātapa eva yasya

saṃkocitārikulakīrtikumudvatīkaḥ|

rūḍhaṃ jagattrayasarasyanayadikāsa-

lakṣmīṃ vipāṇḍurayaśaḥśatapattrakhaṇḍam||1||

ucchvāsiśeṣaphaṇapāṇḍurapuṇḍarīka-

khaṇḍopasevanadhiyeva rasātalāntaḥ|

krauñcādrikuñjavivarotthitahaṃsayūtha-

mārgānusararabhasādiva diṅmukheṣu||2||

vispaṣṭagaurakarasūtrasudhāmayūkha-

rekhāmṛṇālaśakalaspṛhayevva nāke|

yasyāni'saṃ dhavalapakṣabalena kīrti-

haṃsī savibhramamiti bhramati trilokyām||3|| (yugalakam)

gaṇḍasthalaṃ samiti yasya vipakṣabhaṅga-

rāgotthapīnapulakābharaṇaṃ babhāse|

lakṣmyā vicumbitamivādhiśayānayāṃsa-

kūṭopadhānavikaṭonnatabāhuśayyām||4||

paryantabahagaviśarārutaraṅgabhaṅga-

sindhuplavā bhujagarājaphaṇāsvamandam|

preṅkhattarā vasumatī balabhārabhūri-

khedākulā calati digvijayāya yasmin||5||

%p.139

yena prakīrṇakagaṇāḥ surakuñjareṇa

bhagnā mṛgāṅkadhavalāḥ pratipakṣalakṣmyāḥ|

niṣkṛṣṭakoṭimukhanirgatasūkṣmasūtra-

jālā mṛṇālavalayā iva paṅkajinyāḥ||6||

yasyonmadadviradakumbhavibhedamukta-

saṃsaktamauktikaśikhānikarāvakīrṇaḥ|

kṣīrāhutīriva mumoca yudhi pratāpa-

vahnāvarīndhanasamedhitadhāmni khaḍgaḥ||7||

yasminsamuccalati voḍhumivāntarikṣa-

nirdhūtadhūlidharaṇīvalayaṃ dvitīyam|

bhātyutthitaṃ kṣitibhṛtāṃ dhavalātapattra-

khaṇḍacchalena pṛthuśeṣaphaṇāsahasram||8||

suśliṣṭamadhyaghaṭitāspadapadmarāga-

pīṭhojjvalāmamalahāralatāṃ dadhānaḥ|

āndolanāya racitāṃ sthagitāntarikṣa-

vistāribāhuvanadevatayeva dolām||9||

bibhradvikāsipuṭatārakadṛṣṭipūrṇa-

gaṇḍasthalaṃ śaśisitasmitaśobhivaktram|

ādhūya kopaśithilīkṛtabhogibaddha-

jūṭaṃ śirolulitapiṅgajaṭākalāpam||10||

dantaprabhādhavalabhāsamanekamārga-

vṛttiṃ manoharapadojjvalavarṇahaṃsām|

%p.140

gāmbhīryasindhughaṭitāṃ giramujjagāra

jahnurbhagīrathasutāmiva vahnigarbhaḥ|11|| (ekādaśabhiḥ kulakam)

vākyaṃ prabhāmaya yaditthamudāttamāttha

tenābhidhātumadhunāhamapi pravṛttaḥ|

sarvo 'nubhāvagarimā sa mukhānilasya

śabdāyate śrutisukhaṃ yadatīva veṇuḥ||12||

vākyaṃ vacasvijanadurvacamitthameta-

dadyāmalaṃ tvadaparaḥ ka ivābhidadhyāt|

syātkaścideva sa maṇirnanu śātakumbha-

niṣṭhīvitā jagati yasya mata prasūtim||13||

yeṣāṃ nisargavimalatvamupādadhānā

nārthānprakāśayati dīpaśikheva buddhiḥ|

krodhāndhakāragahane pravijṛmbhamāṇe

te 'ndhībhavanti nanu satsvapi locaneṣu||14||

bibhrāṇayā vimalatāmadhikaṃ dhiyaiva

mohaṃ vyapohati viśāradimānamāptaḥ|

dikcakravālavinirodhi vijṛmbhamāṇa-

mandhaṃ tamastirayati prabhayaiva bhānuḥ||15||

%p.141

candrodaye 'pi jaladhiḥ stimitatvameti

vidyullatāpi parimuñcati cañcalatvam|

tigmāṃśumaṇḍalamapi grasate na rāhuḥ

prajñāvatā naya iha pravitanyamāne||16||

traividyavṛddharacitaṃ nayavartma śaśva-

dātasthuṣaḥ sthiravipakṣajito vijetuḥ|

lakṣmīrna muñcati kadācana cañcalāpi

dīprā rucirdinapateriva maṇḍalāgram||17||

śaṅke samāpya mahatāṃ hṛdayeṣu pūrva-

mīṣattadaṃśaparamāṇulavāvaśeṣam|

gambhīratāṃ jaladhiṣu sthiratāṃ nageṣu

vistīrṇatāṃ ca nabhasi vyadhitātha vedhāḥ||18||

prekṣāvato 'pyavihitaupayikaprayoga-

śūnyānabhīkṣṇamadhikurvata eva tīkṣṇāḥ|

cakṣupmato 'pi caraṇeṣvavadhānavandhyā-

nvidhyanti kaṇṭakaśikhā niśitā avaśyam||19||

kālādisādhanamaveks.itamarthasiddhi-

mabhyarṇatāṃ nayati niṣpratighaṃ jigīṣoḥ|

%p.142

tannirvyapekṣamanasāṃ nayaśāsaneṣu

dordaṇḍadarparabhaso vinipātahetuḥ||20||

pātālamandiranivāsadṛḍhāndhakāra-

saṃsargajihmitadṛśo ditijādhināthāḥ|

dhārākṛśānujaṭilaṃ yudhi yasya cakra-

muṣṇāṃśumaṇḍalamivekṣitumapyaśaktāḥ||21||

saṅgrāmamūrdhani vipūrayituṃ na yena

yatnādapi sphuṭamapāryata pāñcajanyaḥ|

niḥśvāsanunnahṛdayāspadasaptaloka-

saṃsthānaruddhavikaṭānanarandhramārgaḥ||22||

vaktrāmṛtāṃ'suviniveśitapāñcajanya-

śaṅkhārpitāṃ kuṭilatāmiva yasya bibhrat|

ceto nisargasaralaṃ ripuvañcanaika-

kāryaprapañcaracanācaturatvameti||23||

yasya vyalokyata sudhāharaṇābhiyoge

līlāpuraṃdhrivapuṣaḥ kucakumbhayugmam|

vakṣaḥsthalīsarabhasotthitagūḍhanābhi-

rūḍhāravindamukuladvayaśobhi daityaiḥ||24||

yattīkṣṇakoṭikarajakṣatijṛmbhamāṇa-

lajjākulā kulavadhūriva dṛṣṭamārge|

bhartuḥ punarna ditijādhipateratiṣṭha-

dābaddhahāsasuracakravilokitā śrīḥ||25||

daṃṣṭrāśaśāṅkakalikāśakalaikadeśa-

koṇoddhṛtāmabhisamīkṣya babhūva yaḥ kṣmām|

%p.143

ghoṇādarīvivaraghūrṇitasaptaloka-

līlāvarāharacanādarasaṃbhṛtaśrīḥ||26||

yasyātimantharagatervalivañcanārtha-

māgacchatastanuradṛśyata saśramāmbhāḥ|

saṃkocitāvayavasaṃkaṭasaṃdhiroma-

kūpāntarocchalitasindhujaleva daityaiḥ||27||

akrāmatastribhuvanaṃ valirājalakṣmī-

nirvāsanāya navavibhramamaṇḍanaśrīḥ|

ādhāyi yasya surasiddhavadhūkapola-

bhāgeṣu pādanakhadīdhitimañjarībhiḥ||28||

utkhāya nandanavanādupanīta eva

yena drume bhavanakānanabhūmibhāgam|

ālokyatāpyanavataṃsitatadvinidra-

puṣpe vikāsitadṛśā dayitānane śrīḥ||29||

yaḥ prāpya ballavakulasthitimabhranīla-

mantanirgūḍhamaparaṃ bibharāṃcakāra|

tatkālabaddhahṛdayāspadasindhukanyā-

gāḍhopagūhanarasādiva bāhuyugmam||30||

adyāpi śaiśavabhṛtā damitasya yena śalyāyate śirasi
kāliyapannagasya|

vinyastapādabharabhagnamudaṃśumāla-

mantaḥsphuratpṛthuphaṇāmaṇicakravālam||31||

aśrūyatānurahasaṃ pratipannagopa-

veṣasya yasya rabhasādvrajasundarībhiḥ|

%p.144

gītadhaniḥ śvasitakampitagūḍhanābhi-

rūḍhābjakesaraparāgapāyakaṇṭhaḥ||32||

vakṣaḥsthale ghaṭitasaṃnidhirūḍhagūḍha-

rāgāvataṃsahṛdayādriśilāviśāle|

sā yasya ṣoḍaśanitambavatīsahastra-

gāḍhopagūhanavaśena nipīḍitā śrīḥ||33||

so 'nekanāskinikurambapuraṃdhriloka-

vaktrābjahāsaghaṭanāravimbimbacakraḥ|

kālakrameṇa harirapyaribhaṅgaśauṇḍa-

dordaṇḍadṛptamanaso ditijāñjaghāna||34|| (caturdaśabhiḥ kulakam)

kāryeṣu kālamusalānuguṇavyavastha-

mabhyetya tiṣṭhati ciraṃ taralāpi lakṣmīḥ|

sālaktakaṃ caraṇamambujakhaṇḍagarbha-

saṃcāralagnamakarandamivodvahantī||35||

nyāyyaṃ tadetadiha tāvadupaplave 'pi

kurvanti yanna jagati sthitibhaṅgamāryāḥ|

maryādayā virahitāḥ pralayāgame 'pi

kiṃ vācyatāṃ jaladhayo bhuvane na yātāḥ||36||

vistīrṇatāvayavaśelaśavo 'pi tāva-

dasyānvakāri na mayā hṛdayasya kaṣṭam|

śmāyate 'mbaramitīva gṛhītacinta-

metattavocchvasitadhūmaśikhāvalīḍham||37||

%p.145

uddāmadarpanikaṣānkariṇo vihāya

viṣyandidānajalanirjharadhautagaṇḍān|

pṛṣṭhe kuraṅgakaśiśoḥ karakālacakra-

mutplutya pātayitumicchasi nāsi siṃhaḥ||38||

tenojjhyatāṃ gaṇapate rabhaso 'yamasta-

nītiprapañcalaghuko vijigīṣubāhyaḥ|

kāryāntareṣvanugmavyatirekadṛṣṭaḥ-

sāreṣu sāraguravo nahi viplavante||39||

ulāsyamānakuṭilabhrukuṭiprabandha-

baddhāndhakāragahane 'pi mukhendubimbe|

vyaktiṃ dadhattava gaṇādhipa roṣa eṣa

kasyāspadaṃ vimalaśāstradṛśo na kuryāt||40||

ābaddhasaṃbhramasurāsuracakravāla-

dṛṣṭāsya yadyapi tamaḥpaṭalāsitaśrīḥ|

avyāhatā tava gaṇādhipakhaḍgayaṣ.ṭi.-

reṣā raṇeṣu bhuvanakṣayakālarātriḥ||41||

saṃrambhoharabhasapratipattiśūnya-

micchāmi saṃprati tathāpi nayānusāram|

kārye 'pi kartumadhunārya viparyaye 'pi

siddherbhavetkvacana yena na vācyatā vaḥ||42||

abhyutpatañjalabhṛtaḥ stanato nihantuṃ

kiṃ vikrameṇa vinipātaphalena kuryāt|

%pj.146

paryastadānajalakuñjarakumbhapīṭha-

kuṭṭākakoṭikarajakrakaco 'pi siṃhaḥ||43||

saṃhārakālaśikhino jaladhārayābhra-

khaṇḍaḥ śikhāhatimiva jvalitasya kartum|

kaḥ saṃprahārarabhasapratiṣedharaukṣya-

mīśastava pramathanātha girāthavā syāt||44||

niḥsaṃkhyasaṃkhyakuśalapratipakṣapakṣa-

maghnanmavāniva na nirvṛtimeti śuṣmī|

aurvāgnirekamapi tiṣṭhati kiṃ muhūrta-

mudvīcimaṇḍalamabhasmamayanpayodhim|45||

śulī vikīrṇaśikhi śūlamidaṃ vikṛṣya

śārṅga ca saṃgaramukhesu rathāṅgapāṇiḥ|

cakrīkṛtatanudhanustarasā bhavāṃśca

dordaṇḍadṛptamanaso dalayantu daityān||46||

pīnonnatāṃsaśikharasya raṇāmburāśi-

helāviloḍananirargalamandarādreḥ|

doṣṇaḥ paribhramṇamaṇḍalitaḥ kṛpāṇa-

paṭṭo bibharti tava vāsukibhogalīlām||47||

tvāmantareṇa raṇakānanasīmni kasya

pīnonnatadviradakumbhakucābhighātaiḥ|

śyāmā nināya karavālalatā vikāsa-

lakṣmīṃ yaśaḥ kurabakadrumacakravālam||48||

gambhīratāṃ dadhati tāvaka eva dhairya-

māsthāṃ babandha hṛdaye 'tra viśālasattve|

%p.147

pātālarandhramapahāya kṛtapratiṣṭha-

manyatra kiṃ jalanidheravadhāryate 'mbhaḥ||49||

kiṃ tu bravīmi paralokajigīṣayettha-

mabhyujjhataḥ prathamamaupayikaṃ vimohāt|

daṇḍe gaṇādhipa tava kramayogabhāji

naivāśramāntara iva dhruvamasti siddhiḥ||50||

lokānusārasaralaṃ nayavartma tāva-

detanmayedṛśamiti vyapadiśyate vaḥ|

devaḥ śubhāśubhamataḥ parameṣa vetti

gaurīpatirjagadupaplavasindhusetuḥ||51||

iti taralitaratnastragvivṛttyāndhakāra-

cchidamanugatanītiṃ bhāratīṃ tasya vaktrāt|

śaśabhṛta iva bimbāccandrikāṃ niṣpatantī-

mavihati kumudaugho rājaloko 'bhyanandat||52||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye vahnigarbhanītisaṃdarbho nāma
daśamaḥ sargaḥ|

%p. 148

ekādaśaḥ sargaḥ|

śrutvāsya vācamiti taṃ vikaṭāṭṭahāsa-

phenacchaṭācchuritadiktaṭamagnidaṃṣṭraḥ|

cukṣobha sindhuriva saṃsadi kālakūṭa-

rekhākarālavikaṭabhrukuṭīvibhaṅgaḥ||1||

saṃvartavāridaghaṭāvikaṭābhinīla-

cchāyandhakārakalupīkṛtadigvibhāgām|

ābhaṅginīṃ bhrukuṭimutkaṭakopavahni-

veṇīlatāmiva babandha sa kālarātreḥ||2||

vyāvṛttimaṇḍalitaromalatālavāla-

cakrāyamānavikarālakaṇāni kopāt|

sasyandire sadasi gharmajalāni tasya

tanvanti ratnakavacaśriyamāśudehe||3||

krodhastathāsya vavṛdhe bhrukuṭīvibhaṅga-

lekhātaraṅgitalalāṭataṭānanāgraḥ|

bharturyathānadhigatoddhataśāsano 'pi

saṃhartumāśu bhuvanatritayaṃ sa aicchat||4||

tasya ghnataḥ karatalena karālamaṃsa-

kūṭaṃ ruṣā nakhamayūkhaśikhāḥ khacantyaḥ|

ūhuḥ kaṭhorabhujapañjarapuñjyamāna-

durvāravikramamṛgendrasaṭāvilāsam||5||

aucityaśāli sarupo vacnaṃ vivakṣo

tasyāhatāṃsaśikharasya vivṛttilīlā|

%p.149

sannāyikeva sadasi pratipannapīṭha-

mardā rarāja kuṭilonnamitāñcitabhrūḥ||6||

hṛtpuṇḍarīkamiva tasya suraiḥ saroṣa-

pādābhighātakṛtarandhrapathena pṛthvyāḥ|

pātālakukṣikuhare maṇiraśmirāga-

piṅgaṃ vyalki pṛthuśeṣaphaṇāsahastram||7||

bibhratsa saurabhabharākuladvirepha-

mālaṃ maṇistabakakarṇaśikhāvataṃsam|

aṃsopadhānabhujatalpaniviṣṭayeva

lakṣmyārpitaṃ nijakarādvikacāravindam||8||

utsarpidarpajādhisphuradūrmisaṃgha-

saṃghaṭṭaghorataraghoṣanibhāravaśrīḥ|

līlāvivṛttanijadehabharāvarugṇa-

ratnāsanāśithilasaṃdhiridaṃ babhāṣe||9|| (yugalakam)

satyaṃ girā tava vibhūṣita eva nīti-

mārgo nisargagahano 'pi gaṇendra guryvā|

ekaiva sā jalanidherudiyāya candra-

lekhā samaskuruta yā śitikaṇṭhajūṭam||10||

utpadyate jagatiko 'pi sa eka eva

yasyoktiṣu sphurati sarvamanoramor 'haḥ|

anyaḥ sa kalpaviṭapī maṇimañjarīṣu

cintāmaṇiḥ stabakatāmupayāti yasya||11||

%p.150

kṣobhaṃ na yā vrajati jātu nayārthatattva-

garbha parā tava gaṇādhipa sātra vāṇī|

paṅkatvameti na madhusthitikāraṇaṃ yā

sānyaiva saṃbhṛtaguṇā kusumasya dhūliḥ||12||

ākāradāruṇatayāpi mamānvitasya

vākyaṃ vilakṣaṇamabhiplutituccharūpam|

asthāsnu tūlamiva śālmalipādapasya

saṃśrūyamāṇamupayāsyati hāsyatāṃ vaḥ||13||

helāparibhramaṇamaṇḍalitena yasya

nīlatviṣāridalanādasinā raṇeṣu|

vaktreṇa manmathariporiva nirmalāṭṭa-

hāsacchaṭā vicakare bhuvaneṣu kīrtiḥ||14||

sa jyotiriṅgaṇagaṇairiva vajramuṣṭi-

ghātocchaladvikaṭakaṅkaṭavahnileśaiḥ|

yasyājidurdinamukheṣu kṛpāṇamegha-

dhārā jahāra ripupaṅkajakoṣalakṣmīm||15||

yasyāśu kīrtibakulāvalirātatāyi-

senāvadhūvrajamukhaskhalitaiḥ salīlam|

ninyevikāsamasakṛnnavaraktaśīdhu-

gaṇḍūṣasekavisarai raṇakānaneṣu||16||

%p.151

tasyāpi nāma bhavataḥ sakalārthaśāstra-

tattvāvagāhanagabhīramatipragalbham|

ākarṇya vākyamamarā nayamārgaśāli

śaṅke bhavanti saviśeṣaraṇābhilāṣāḥ||17||(kalāpakam)

uddāmadānavavarūthavatīsamīka-

saṃmardayogyamaparaṃ kṣitipīṭhapṛṣṭam|

nirmitsyamānamiva paśya hariṃ saroṣa-

ratnāṅgadaprakarapeṣaparāgapuñjaiḥ||18||

saṃrambhagarbhagurumanyujuṣastrilokīṃ

kurvanti sāṃpratamamī musalāyudhasya|

śvāsā vighūrṇanavisaṃsthulatigmaraśmi-

bimbāhitā niyatadeśadinatriyāyāmām||19||

bhītiṃ tanoti vikaṭabhrukuṭīvilāsa-

velladviṣadrumalatāṅkalalāṭasānuḥ|

krodheśvarakṣitidharaḥ pratipakṣakopa-

kalpāvasānapavanāhitatīvrakampaḥ||20||

saṃvartameghamalinacchaviraprakampa-

kopasya huṃkṛtihutāśanadhūmavartiḥ|

ābhātyamuṣya kavalīkṛtakāladeha-

cchāyeva vaktrakuhādabhiniṣpatantī||21||

bhrūbhaṅgameṣa vidadhāti yathā yathā ca

saṃrambhapāṭalavilocanatā. mvidhatte|

%p.152

niṣpiṣṭahāralatapāṇipuṭo yathā ca

pekṣyatyavaśyamacireṇa tathāsurāṇām||22||

roṣānubandhadṛḍhapīḍitadantapaṭṭa-

saṃghaṭṭavahnimiva tarpayati triśūlam|

tatkoṭiniṣṭhuravidaṣṭanijauṣṭhapṛṣṭha-

viṣyandisāndrarudhirāhutibhiḥ purastāt||23||

kālī maṣīmalamalīmasamāṃsalārci-

ruddāmadhāmakaravālakarālabāhuḥ|

durgāhatāṃ pralayakālanavābhrakāya-

sacchāyakāliyalayā yamuneva dhatte||24||

stamberamānanamamuṃ vikaṭā viṣāṇa-

daṇḍaprabha kumudakhaṇḍaviṣāṇḍuraśrīḥ|

mandākinīva gurusaṃgarabaddhakakṣya-

meṣā vicumbati mukhe tanayapriyatvāt||25||

lajjānatānanatayā raṇaśauṇḍadarpa-

kaṇḍūyanadrumabhujo 'tra vibhāvyate 'sau|

māṇikyakuṭṭimamayūkhajalaṃviṣāṇa-

līlāmṛṇālaśakalena pibannivaitat||26||

vākyaṃ tavaitaditi śuśruvuṣaḥ salīla-

mākṣiptanītigahanaṃ sadasīndumauleḥ|

paśyādhunātivimalāpi guhasya vaktra-

cchāyā gaṇādhipa malīmasatāṃ bibharti||27||

ekībhaviṣyati raṇe karavālaghāta-

bhītipraṇaśyadasureśvaradarśanotthaiḥ|

%p.153

hāsāṃśubhistava yaśaḥ stabakāyamāna-

māśālatāsu śiśirāṃśumarīciśubhram||28||

pratyarthino madabharoddhurakaṃdharasya

śaktiṃ dadhaddalitabhūdharasaragurvīm|

kīrtiṃ mṛṇāladhavalāmahamuddharāmi

dantārgalāṃ gaṇapateriva kārtikeyaḥ||29||

kiṃ kālakhañjanikarairmama jṛmbhamāṇa-

vātāpibhiḥ sphuradariṣṭadurantaśalyaiḥ|

tāndaivadagdhavapuṣo raṇamantareṇa

naṣṭātmanaḥ prathamameva na vettha kasmāt||30||

avyāhataprasaratāṃ bhuvanatraye 'pi

prāptābhravartma paripūrayatu kṣaṇānnaḥ|

pratyagrapattramakarā suranātha jahnu-

kanyeva sindhusalilaṃ yudhi bāṇapaṅktiḥ||31||

āpāṇḍurībhavatu vaḥ pratipakṣapakṣa-

nārījanasya vadanaṃ pativiprayoge|

duḥkhāgnidadhahṛdayendhanabhasmadhūli-

puñjairivābhihatamucchvasitavyudastaiḥ||32||

saṅgrāmaraṅgabhuvi cārutarāṅgaśobhā-

saṃdarbhavatyatirasāddviṣato 'pasārān|

%p.154

sannartakīva vidadhātu kṛpāṇadhārā-

lagnena śauryavibhavena padaṃ jayaśrīḥ||33||

ālakṣyāṃ kṣititalaṃ dṛḍhavajramuṣṭi-

niṣpiṣṭakuñjaraghaṭonnatakumbhamuktaiḥ+|
muktāphalaiḥ sphuritadīdhitipakṣmapaṅkti-

śauryadrumastabakavibhramamākṣipadbhiḥ||34||

saṃrambhavibhramabhṛtāṃ yudhi manyugarbha-

mujjhantu dharmajalaśīkrabinduvṛṣṭīḥ|

sārdhaṃ lalāṭakaṭakā bhavatāmarāti-

sīmantinījanavilocanabāṣparpūraiḥ||35||

āyodhane gajaghaṭāvikaṭāsthikūṭa-

kumbhasthalaskhalitakhaḍgakhaḍatkṛtirvaḥ|

antardadhātu madhuraṃ jayaśabdatāra-

kolāhalaṃ nabhasi khecarasaṃhatīnām||36||

saṃsphoṭavisphuṭarasasphuṭitavraṇottha-

raktacchaṭāciraruco gajagaṇḍameghāḥ|

muñcantu dānajalavṛṣṭimamānasasya-

kṣetraṃ vidhātumahunā suravairicakram||37||

abhyarṇatauṇikavikīrṇavikarṇaghāta-

rugṇāmarārikarikarṇamudīrṇasattvam|

%p.155

tūrṇaṃ vitīrṇabhayamastu raṇaṃ nidāgha-

saṃśīrṇajīrṇataruparṇavanāyamānam||38||

niṣpiṣṭalocanayugaṃ dṛḍhavajramuṣṭi-

piṣṭāsthikūṭaśirasaṃ vidadhe surārim|

vajrābhighātadalitātanukūṭakoṭi-

vistrastaratnaśakalāñjanaśailakalpam||39||

prāpya kriyāsamabhihāramahaṃ prakarṣa-

paryantavartinamupoddhṛtaśailaśṛṅgān|

saṃhāramāruta iva prasabhaṃ kṣuṇadbhi

saṅgrāmasīmni tarasā suraśatruśailān||40||

saṃbhrāntavibhramavatīkarapuṇḍarīka-

dhūtā vipāṇḍuraruco mama cāmaraughāḥ|

utpādayanti bata śokajarāmivāri-

helānikārakaluṣīkṛtacittavṛtteḥ||41||

tīvrātmano dalayataḥ karavajramuṣṭi-

ghātena dānākulācalacakravālam|
vyāpāritā yudi bhaṭaiḥ kṛpaṇāḥ kṛpāṇa-

paṭṭā bhavanti mama nūnamamī purastāt||42||

āropito 'pi sakalāsurasaṃprahāra-

bhāro bharāya na bhaviṣyati me 'tra bāhau|

saṃhārakolavapuṣaḥ khagaketanasya

daṃṣṭrāgrabhāga iva ratnavatīniveśaḥ||43||

%p.156

uddāmakuñjaraghaṭonatakumbhapīṭha-

mardo hitāhavakalāsu vicakṣaṇo 'ham|

tāṃ nāyikāmiva jayaśriyamābhimukhya-

meko nayāmi nayanirviṣayaikavṛttiḥ||44||

lakṣmīmakhaṇḍanavasū raṇabhūmiretu

nānādhvajāṃśukakṛtāṃ suradāruṇāsau|

adyaiva deva hariṇārahitā himādri-

sānusthalīva pṛthuvaṃśakarīrarāśiḥ||45||

kailāsaśailamiva bāhubalena loka-

munmūlayantamahitaṃ bahudoṣamekaḥ|

tīvrārtinādamukharaṃ caraṇena nātha

niṣpīḍya saṃprati tavānukaromi līlām||46||

saṅgrāmavartmani bhayānakatāṃ gatena

cakreṇa nātha dadhatāpi sudarśanatvam|

rāhorahāri hariṇāśu yadottamāṅga-

māsaṃstadā ditisutāḥ kva samīkaśauṇḍāḥ||47||

%p.157

etena kiṃ nu kavalīkṛtasūryacandra-

bimbena rāhuśirasā sphuratāntarikṣe|

cāmuṇḍayā kimiti muṇḍamakhaṇḍameta-

dutkṛtya māṃsamadhunā dhriyate na pāṇau||48||

baddhe balau balavatā madhusūdanena

bhinne hiraṇyakaśipau ca sakāñcanākṣe|

duraṃ vyapāstamadhunā bhujadaṇḍadarpa-

kaṇḍūvinodanasukhaṃ danujāhave vaḥ||49||

tadvāḍavaṃ vadanamātramanucitīstha-

maurvānalaḥkathamivādhivasedudarciḥ|

tasyāspadaṃ kavalitākhilavāhinīśa-

tigmatviṣaḥ kupitavīrakṛtāntavaktram||50||

tejasvitāmupagato 'pi mṛduḥ prakṛtyā

kārye kvacinna khalu gaṇyata eva nūnam|

madhye kilāhutibhujāmatanuprakāśa-

micchanti pañcatapasastapanaṃ na candram||51||

udvṛttamattakarikūbarivājipatti-

duḥsaṃcaratvamupajagmuṣi saṃgarāgre|

kṛttārikaṇṭhaghanaśoṇitapaṅkilāṣi

nistriṃśayaṣṭiramalaiva bhaṭasya pāṇau||52||

%p.158

tejo vikāsi dadhataḥ karacakravāla-

līlāgṛhītakakubhaḥ śucimaṇḍalasya|

bhānordinasthitirivāparivṛttiśūnya-

maikātmyameva bhajate kṣitipasya lakṣmīḥ||53||

jyotsnāvitānaparipāṇḍuruco na jātu

kīrterjano bhajati bhājanatāṃ vijihmaḥ|

daṇḍatvameti kuṭilo jayavaijayantyāḥ

pratyagrakaṇṭakaśikhājaṭilo na vaṃśaḥ||54||

tucchopamānapadavīmupajagmuṣāpi

niḥsāratāmapi gatena jaḍātmavṛtteḥ|

kroḍe nyadhāyi hariṇena padaṃ yadasya

candrasya paśyā phalaṃ tadanūṣmatāyāḥ||55||

tajjāḍyasaṃbhṛtivijṛmbhitameva tasya

tejasviśabdasadṛśaṃ vidadhāti nāsau|

nirhīka indursakṛttapanāvadhūta-

cchāyo 'pyudeti niśi yatpratikāraśūnyaḥ||56||

ājanmano 'pi capalā niyamena tatra

lakṣmīḥ kathaṃ na nivasedaravindakhaṇḍe|

tiṣṭhanti yasya pariṇāmaśucāvakhaṇḍa-

koṣasthiterguṇagaṇāḥ sakṛdeva daṇḍe||57||

śāntiṃ na yāyaparthā paraviprakāra-

pāṃsurjagatyatanusaṃbhṛtireṣa tāvat|

tigmābhitāpaśamanāya kṛpāṇamegha-

dhārājalānyaviralaṃ na patanti yāvat||58||

%p.159

ādhāradhāmni racitasthitiralpake 'pi

tucche 'pi tejasi parisphurati sphuṭaṃ śrīḥ|

dīpo 'pi muñcati śikhāṃ bhavanāndhakāra-

nirvāsanāya kimutāvasare pravīraḥ||59||

anyeṣu satsvapi nisargavinirmaleṣu

manye mahājanadhurāṃ katicidvahanti|

ekaḥ sa kamburudabhūdvimalo 'mburāśe-

ryaḥ pūryate madhuripormukhamārutena||60||

tigmatviṣaḥ parimitākhilamānameva

tejaḥ prakāśitajagatsthitamatra bimbe|
tejasvinaḥ punaraparyavasānameva

manye tadatra hṛdaye nivasatyasahyam||61||

bhrūbhaṅgamāśu diśatolbaṇaroṣarūkṣa-

makṣṇośca rāgamupapādayatāsahiṣṇoḥ|

vāmabhruvāmatanumānaparigraheṇa

ceto dunotyabhimukhaṃ sphurito 'dharo 'pi||62||

vistāraśālini hṛdi prathimānamāpya

lokāstrayaḥ kila vasanti rathāṅgapāṇeḥ|

saptāpi dhīrahṛdaye savikāsameva

tiṣṭhanti tesphuṭamiti sma mamaiṣa tarkaḥ||63||

%p.160

ājanmano 'pyakṛtapūrvatayā pareṣāṃ

sādhāraṇatvarahitāṃ puruṣaprakāṇḍaḥ|

pratyagratārakaguṇāṃ nijapauruṣasya

cchāyāṃ vimuñcati niśāmiva śītaraśmiḥ||64||

kāryaṃ bhavetkvacana kiṃcidaṇīyasāpi

sthūlairalaṃ tanubhṛtāmupayogavandhyaiḥ|

kṣmābhṛttaṭeṣu varamastu tṛṇolapādi

kiṃ gaṇḍaśailanikaraiḥ pṛthugaṇḍakalpaiḥ||65||

niṣṭhyūtadīdhitiśikhādalitāndhakāra-

rāśirvaraṃ maṇirasau tanurapyanarghaḥ|

kṣoṇībhṛtāṃ kaṭakavartmani kiṃ nu kṛtya-

maṃśuśriyā virahitairnanu gaṇḍaśailaiḥ||66||

lūtākṛto varamasau jagatīha tantu-

rāruhya nākamadhirohati kīṭako yam|

astācalasya śirasonnatiśālinā ki-

mālambanaṃ na taraṇeḥ patato divo yat||67||

tuṅgātmatāstaśikharasya mudhaiva bhāno-

rnālambanaṃ bhavati yatsamaye prapitsoḥ|

ślāghyaḥ sa tāmarasanālaguṇo 'pi daitya-

bhītyā yametya marutāṃ patirālalambe||68||

āplāvitakṣititalā vaḍavāgnivaiva

sā dahyatāṃ jalanidhervaramambhasāṃ śrīḥ|

%p.161

śaktā na yonnatikṛto vapuṣaḥ pramārṣṭu-

maṅkotthitasya śaśino 'pi kalaṅkalekhām||69||

ūrdhvaṃ gatābhiravaṭāspadapādapasya

śākhāśikhābhiralamunnatiśālinībhiḥ|

ślāghyāmadhogatimapi skhalatāṃ kadāci-

dālambakāraṇamavaimi jaṭāvalīnām||70||

bhrūbhaṅgamāracaya niṣṭhuraroṣarūkṣa-

mudvartayekṣaṇapuṭau daśa dantavāsaḥ|

hārāṃllunīhi paripiṇḍḍhi mithaḥ karāgra-

yugmaṃ jahi kṣititalaṃ paṭupārṣṇighātaiḥ||71||

āsphālayāṃsaśiharaṃ śikharānukāri

garjābhranādamukharasthiti bhinddhi dhairyam|

itthṃ vṛthā viphalamatsaramīhamāna-

metanna saṃprati vibhāti sadaḥ smarāreḥ||72|| (yugalakam)

na bhrūvibhaṅgaracanā vadane na cāṃsa-

deśāhatirna daśanacchadadaṃśayogaḥ|

krodhānubhāvaghaṭanena vinā kṣaye 'gni-

rbhasmīkaroti bhuvanāni ca duḥsahārciḥ||73||

helāvaropitakulācalacakrabāla-

lokāpavartanasamarthabhujāḥ kva yūyam|

saṃrambha eṣa ca visaṃvadadānanendu-

bimbadyutiḥ kva bhavatāṃ ditijāhaveṣu||74||

%p.162

saṃkṣepa eṣa gadito vacanaprapañca-

saṃcodanena kimivorjitatejasāṃ vaḥ|

daityendraḍāmarasamīkaniyogameva

vākyārthamatra mama kiṃ vibudhā manudhve||75||

vighaṭitaguruparvotsedhamabhyunmiṣanme

dahatu ditijavaṃśaṃ krodhahuṃkāravahniḥ|

punarapi puruhūtaḥ svāṃ urīṃ ratnasānā-

vadhivasatu pureva stūyamānaḥ suraughaiḥ||76||

iti śrībālabṛhaspatyanujīvino vāgīśvarāṅkasya
vidyādhipayaparanāmno mahākave rājānakaśrīratnākarasya kṛtau
ranāṅke haravijaye mahākāvye 'gnidaṃṣṭrārabhaṭīvarṇanaṃ
nāmaikādaśaḥ sargaḥ|

dvādaśaḥ sargaḥ|

iti sthirārātivirodhaniścayāmudīrya vācaṃ virate gaṇādhipe|

smitacchaṭābṛṃhitaharadīdhitistato 'ṭṭahāso
vyavaladvivakṣayā||1||

arātimattadvipakumbhamaṇḍalīvipāṭanotthāmalamauktikāvaliḥ|

kṛpāṇalagnā vidadhāra yasya sā
tadacchadhārājalabudbudaśriyam||2||

vitenivāṃso 'pyavilaṅghyarūpatāmanekasaṃkhyā dadhato 'napāyatām|

hareṇa kalpā iva yena kālatāmupeyuṣānāyiṣata dviṣaḥ kṣayam||3||

%p.12

dadhatyabhīkṣṇa dhavalāni bhūyasīṃ digantaravyāptīrargalāṃ
śriyam|

raṇeṣu nirjitya balāni vidviṣāṃ yaśāṃsi yena
prathayāṃbabhūvire||4||

dadhatsadāśoṇitapānaśauṇḍatāṃ kṛtābhiyogo bahulakṣapāṭane|

babhūva yasyātanudantamaṇḍalaḥ kṣayāya kaukṣeyakarākṣaso
dviṣam||5||

subandhurāmodamanoramāṃ śriyaṃ sphuraccharārau yudhi yodhikāṃ
dadhat|
nirāsa sainyaṃ tarasā suradviṣāmiṣīkatūlaṃ śaradīva
mārutaḥ||6||

yaśaḥ suvṛttasthiti yena nirmalaṃ samudbahaddarpaṇamaṇḍalaśriyam|

puraṃdhriniḥśvāsasamīraṇāhataṃ malīmasacchāyamakāri
vidviṣām||7||

raṇājirakṣmākalaśīkṛtaṃ javātkramojjhitaḥ sannasahāya eva yaḥ|

arātilokaṃ mathitaṃ sahastradhā cakāra daṇḍāhatamapyagorasam||8||

śriyaṃ dadhānaṃ caturastratāśrayāmanekapattyaśvarathadvipākulam|

vipakṣamāviṣkṛtasaṃdhivigrahaṃ tathāpyanaṣṭāpadameva yo
vyadhāt||9||

%p.vikāsayankīrtikumudvatīṃ kṣaṇādvilocanānandakaraḥ kalāspadam|

sarūpabhāve 'pyaparājayakṣmatāṃ dadhanmṛgāṅkaṃ viśinaṣṭi yo
guṇaiḥ||10||

anekapakṣmāhitasaṅgarājitaṃ śriyaṃ dadhānaṃ
vikaṭāṃsamujjvalām|

babhāra sadrāghimacārutārakaṃ praveṣṭayoryaśca dṛśoriva
dvayam||11||

upeyuṣonmūlanadakṣatāṃ kṣaṇātkṣayānileneva vipakṣatāṃ gatā|

kṣamābhṛtāṃ yena tatiḥ prasarpatā
prakampitāsannavadhāturājitā||12||

kareṇa cakraṃ dadhadujjvalena yaḥ puraṃdarasyāpyabhimānamākṣipat|

raṇājiraṃ svargamivātanodbalādapārijātaṃ puruṣottamo yathā||13||
(kulakam)

apakramārambhavijṛmbhitādhikaprakopanirdhūtaśiraḥślathāspadam|

yathāpradeśaṃ viniveśanecchayā kareṇa
māṇikyakirīṭamutkṣipan||14||

%p.165

uraḥsthalīvisphuradaśmagarbhakasphuratprabhāmaṇḍalahārivigrahaḥ|

dadhattrimārgāsalilāvagahanaprasaktaśevālasuradvipāśriyam||15||

sphurajjayaśrīmaṇisālabhañjikāviśaṅkaṭastambhabhujaḥ
savibhramam|

viveṣṭamānoragabhīrubhīṣaṇāṃ
vitarkajihmākṛtimutkṣipanbhurvam||16||

sa bhāratīṃ bāṅmayakalpapādapasphuratpratānojjvalaratnamañjarīm|

nināya niryaddaśanāṃśukesarāṃ sabhāṅganāyāḥ
śucikarṇapūratām||17|| (kalāpakam)

viśuddhavarṇojjvalahaṃsasaṃhatiḥ
prasādagāmbhīryaviśeṣaśālinī|

manoramā tasya mukhaṃ sarasvatī vasuṃdharāpīṭhamiva
vyabhūṣayat||18||

girānayā prastutametadīdṛśaṃ tavāryakāryaṃ bahu manyate na kaḥ|

mṛṇālavallikusumaṃ tanoti tatkaroti lakṣmīrapi yanniketanam||19||

vaco 'tra sarvasya manoramaṃ bhavānyadabhyadhāttatra ka eva vismayaḥ|

yato bhavatyeva vivekaśālināṃ vipaścitāṃ
prātijanīnavākyatā||20||

atastvayātyūrjitasattvaśālinā samanta(sta)bhadre 'pi vacasyudīrite|

mamāvakāśo 'sti na vaktumityavanbruve
tathāpyāśritakāryagauravaḥ||21||

ayaṃ jaḍo 'smātkuta eva nītimadvaco 'bhyudetīti na kalpanā kṣamā|

kimaśmano 'tyantamalīmasātmanaḥ suvarṇamakṣuṇṇaguṇaṃ na
jāyate||22||

gatārthatattvapratipattihetutāṃ matiḥ kutastes timirānuṣaṅgiṇī|

prabhāsamānā gaṇanāthā dṛśyate na ratnadīpasya śikhā
sakajjalā||23||

%p.166

abhīkṣṇamantaḥ sarasānyatandritāḥ suvṛttatāṃ bibhrati
nītiśālinaḥ|

vitanvate saṃsadi kūrcakesaradrumāḥ phalānīva vacāṃsi
sūrayaḥ||24||

samīkṣya samyagbhuvi kṛtyavastu yaḥ pratīkṣate
deśabalādisādhanam|

bhavanti tasyānapacāracāravaḥ kriyāviśeṣā na
vipākanīrasāḥ||25||

akhaṇḍitātyūrjitavīryasaṃpado nirākariṣṇostarasā yudhi dviṣaḥ|

pramādadoṣānupaghātasusthitaṃ na nītitulyaṃ kṣamamasti
sādhanam||26||

prayuktasaṃskāragururgarīyasāṃ vrajatyavasthaiva nanu
pratīkṣyatām|

bhajatyupāvarjitatailasekayā nahi pradīpo daśayā vinā sthitim||27||

malīmasācāranirargalasthiterakhaṇḍamanyanmalinaṃ prakalpate|

tamoghane veśmani tiṣṭhato 'niśaṃ vrajatyaśeṣaṃ
jagadandhakāritām||28||

suradviṣāṃ nihnumahe na pauruṣaṃ na ca praśaṃsāṃ
tanumastathātmanaḥ|

nirūpayāmo nayavartma kevalaṃ yathābhilāṣāstu parasya
vṛttayaḥ||29||

sabhūmilābhaṃ śubhavartirekhayā manoramaṃ maṇḍalakāryamaskhalat|

aśeṣamunmīlayati kṣamābhṛtāṃ vicitrarūpā nanu
nītitūlikā||30||

yathākhiladravyagatāṃścikitsakā viviñcate pañcarasādikānbudhāḥ|

tathaiva mantrāśrayatāmupeyuṣaḥ sunītibhājo
'vayavāñjigīṣavaḥ||31||

%p.167

apārthatādopaparītamakramaṃ sasaṃśayaṃ saṃdhivihīnatāṃ gatam|

na deśakālādivirodhi paṇḍitaiḥ praśasyate
kāryamasādhikāvyavat||32||

bibharti pāriplavatāmudanvatastadūrmisaṃsargakṛtāmivotthitā

avaimi lakṣmīrnayavartmanāgatā sthiraṃ nibadhnāti nṛpes padaṃ
punaḥ||33||

amandarabhrāntikadarthitodadhirviluptadevāsuramanthasaṃbhramaḥ|

sacetasaḥ kasya na vallabhor 'jane nayaprakāro 'para eva vā
śriyaḥ||34||

na nītiśāstropaniṣatsu pañcadhā sthitiṃ jahātyeṣa paraḥ
pumāniva|

pradīpitoddāmaviparyayagrahairnirūpito mantra iha praṇetṛbhiḥ||35||

vibhajyamānā bahudhārthakovidaiḥ
sasaṃśayagranthiramantharātmabhiḥ|

mṛṇālavallīva guṇānvihāya kiṃ vyanakti
nītirjaḍasaṃkaroddhṛtā||36||

%p.168

upāyaśūnyāstaravaḥ kṣitāviva kriyāviśeṣā vyabhicāriṇaḥ
phale|

ta eva nūnaṃ niyamena bhūbhṛtāṃ phalanti
kalpadrumavannayāśrayāḥ||37||

sthirābhyupāyaprakaṭārasaṃcayaṃ dadhadvirūḍhakramakālanemitām|

pravartitaṃ maṇḍalanābhibandhanaṃ na kāryacakraṃ
kvacanāvaśīryate||38||

vyapekṣate bāhubalaṃ jigīṣataḥ sunītimākrāntajagattrayaṃ
dhruvam|

rathāspadaṃ cakramivāśvamaṇḍalīṃ vivasvato
gerutaṭīvivartinaḥ||39||

upāyasopānaparamparāmimāṃ yathākramaṃ yo 'dhirurukṣurāśritaḥ|

sa nūnamuccaiḥ pada eva nītimānkṛtapratiṣṭho na
cirādvibhāvyate||40||

narendralakṣmīrucitairupakramaiḥ krameṇa taistairgurubhiḥ
prasādhitā|

nayātmadarśe guṇadoṣadarśanasphuṭāvadhānā
vyavalambatāmiyam||41||

prakāśa eva praviluptadarśano gataḥ kṣaṇāddhuk ivāndhyaviplavam|

na jātu kālaṃ matidurvidho jano bibharti
sāmarthyamudarkamīkṣitum||42||

vivṛṇvatāṃ maṇḍalasaṃdhivigrahavyapāśrayāḥ
kāryagatīranekaśaḥ|

kriyāpacārā na bhavanti dhīmatāmanukramāpakramayogacintayā||43||

%p.169

virūḍhamūlasya nayānusāriṇaḥ sakoṣadaṇḍopacayasya bhūpateḥ|

kuśeśayasyopaciteva karṇikā bibharti lakṣmīḥ
pariṇāmapīnatām||44||

vicinvator 'thaṃ nijamaṇḍalāśrayaṃ guṇānupāyāṃśca nṛpasya
śaktayaḥ|

na deśakālānavadhāraṇakramātsamutpatiṣṇorupayānti
bṛṃhaṇam||45||

madacchaṭārdrīkṛtagaṇḍamaṇḍalīnilīnabhṛṅgadvipayūthadāriṇaḥ|

nimajjato vāriṇi tīvratejasaḥ saṭā vilumpanti harerjhaṣā api||46||

atītakālasya tadatra jṛmbhitaṃ tapasyamāse kariṇo 'pi durjayaḥ|

nidhāghakāle mukhalāṅgalaḥ śunāmapi vrajatyeva nikāryatāṃ
yataḥ||47||

samudvahannakṣatapakṣabhūmibhṛdvibhedadakṣāmiha śaktimāyatām|

mayūraketurvadanairivādhikaṃ vibhati ṣaḍbhirnayavistaro
guṇaiḥ||48||

vibhāvyamānāsanasaṃdhisaṃśrayā guṇāḥ
pariṣkāramaṇisphuṭatviṣaḥ|

tadadbhutaṃ yadvijayaiṣiṇāṃ śriyaṃ
prasādhayantyapravimṛṣṭavigrahāḥ||49||

kṛtāspadā sāraguruḥ sthirātmasu kṣameva dikkuñjaravigraheṣvasau|

jahātyupāyeṣu caturṣu na sthitiṃ dṛḍhīkṛtā nītiriha
kṣamādharaiḥ||50||

%p.170

upeyasiddhya bhavatāṃ matiḥ sthirā pravartate cedanupāyasādhanā|

avaimi ṣāḍguṇyavicāragocaraiḥ kṛtaṃ tataḥ saṃprati
nītiśāsanaiḥ||51||

kṣamā bhavantaḥ kṣayasūryatejaso jagattrayasya
sthitisargasaṃhṛtīḥ|

vidhātumekākina eva līlayā na mūrtibhedā iva kiṃ
svayaṃbhuvaḥ||52||

jigīṣatāṃ maṇḍalasaṃdhivigrahavyapāśrayāḥ kāryagatīrvihāya
vaḥ|

na yuddhasaṃrambharasāttathāpi tu kṣamāḥ
parānmārṣṭumhāṃsabhittayaḥ||53||

avaimi daityānsamareṣu durjayānbhujāṃ'sca vo diggajahastapīvarān|

ato 'tra yukto naya eva saṃkaṭe jalaplave seturivottitīrṣatām||54||

kimastyataḥ śaṃsata vācyaviplutaṃ yadabhyupāyeṣu pareṣu satsvapi|

dviṣatsu carcā bhavatāmapīdṛśī pracaṇḍadaṇḍaikarasā
vijṛmbhate||55||

upāya eveti ca daṇḍa eṣa no na nītivṛddhairavalambanīkṛtaḥ|

tathāpi kārye 'tra guruṇyupekṣituṃ na yuktarūpo
bhavatāmanukramaḥ||56||

niruddharandhraprasaraślathībhavajjaḍapraveśasthirasaṃdhisusthitāḥ|

na kāryasindhoriha tārayanti kiṃ plavā ivoccaiḥ kṛtinaḥ
sakarṇakāḥ||57||

dahanti kalpapralayeṣu bhānavo jaganti velāṃ ślathayanti sāgarāḥ|

na tādṛśo 'sausamayo 'sti yatra vā sthitiṃ vibhindanti ruṣā
bhavadṛśāḥ||58||

avaimi nūnaṃ na ca bharturājñayā vinā samarthāḥ stha
riporvinigrahe|

jagatpariplāvayituṃ na vīcayaḥ kṣamāstaṭasthasya
kadācidambudheḥ||59||

pravartamānāṃ pratipattumarhatha tridhā vibhinnāmata eva śūlinaḥ|

hitāya śaktiṃ kṛtaviṣṭapatrayasthitiṃ purāreriva
nākanimnagām||60||

%p.171

ayaṃ prabhuḥ karmasu daivamānuṣaprabhedarūpeṣvavilaṅghyatāṃ
dadhat|

acintanīyo nayatattvacintakairmanīṣibhirdaivamiti sma kathyate||61||

jigīṣatāṃ dordrumadarpavibhramā dhiyaśca
ṣāḍguṇyavicāragocarāḥ|

na yāntyupāyapratipattaye dṛḍhāḥ parāṅmukhe 'sminphalabhāgitāṃ
kvacit||62||

yadānuguṇyaṃ bhajate jagatyasau tadā tadātvāyatiṣu sphuṭaṃ
nṛṇām|

kriyāviśeṣāḥ sakalāḥ pravartitā viparyayeṇāpi hi
siddhihetavaḥ||63||

pratīyamānāḥ prakaṭaṃ pṛthagjanairviruddharūpā iva kasya
vismayam|

amuṣya ceṣṭā janayanti noccakairviluptamohapratipattigocarāḥ||64||

ihaiva niḥśvāsagamāgamakriyāprabandhabhedena carācarātmani|

vrajatyabhīkṣṇaṃ
pratibaddhavṛttitāmaśeṣaviśvodayasaṃhṛtikramaḥ||65||

amuṣya garbhīkṛtasāgarodarapratiṣṭhaśeṣoragabhogaśāyinaḥ|

muradviṣo nābhisarojakarṇikāviṭaṅkapīṭhaḥ
samabhūccaturmukhaḥ||66||

abhīkṣṇamaṣṭābhiramuṣya mūrtibhirvibhoravaṣṭabhya jaganti
tasthuṣaḥ|

bhinatti māyīyamathāṇavaṃ nṛṇāṃ smṛtistathā kārmaṇamāśu
bandhanam||67||

sthiraplavānuplavaviplavojjhitā nije 'tra tiṣṭhantyaṇavastadātmani|

durantamāyīyavivartabhedinī yadāsya śaktiḥ svabhuvo
vijṛmbhate||68||

%p.172

amuṣya tattvānyakhilāni śemuṣī niśemuṣī prastutakāryanirṇayam|

vidhātumarhatyamalīmasādhunā mudhā kimāddhve
gurumohaviplutāḥ||69||

asmādavāpya bhuvanaikaguroranujñā-

majñānasaṃtamasabandhavibhedabhānoḥ|

kārye 'tra sāraguruṇi pratipattimekā-

marhāḥ stha kartumanavasthitani'scayāndhāḥ||70||

saṃrambhiṇaḥ kimiti nītipathaṃ vihāya

līlāvigāḍhagurukīrtitaraṅgiṇīkāḥ|

stamberamā iva tanūḥ karapiṣṭahāra-

dhūlicchaṭābhiradhunā kalūṣīkurudhve||71||

lokaḥ pramādaparamaḥ kvacidarthasiddhi-

māpnoti nūnamiha satyapi nābhyupāye|

ālokayatyabhinimīlitalocanaḥ ki-

mādarśamaṇḍatale vimale 'pi vaktram||72||

prastūyate yadabhidheyavacobhirasta-

mohāndhakāranikarairiha kāryatattvam|

bhaṅgaṃ tadāśu matidurvidhadurdurūṭa-

kūṭābhirūpakuṭilāṅgulibhiḥ sahaiti||73||

vandhyātmanāmiha narendrakathāsu mantra-

carcā nirūpayitumāśu tathā kṣamāḥ vaḥ|

%p.173

grāsīkaroti na tathābhrapiśāca eṣa

niḥśaṅkamarkaśaśināvadhunāpi tāvat||74||

prāptā viśuddhimadhikāṃ pariṇāmarūpa-

vandhyāśritā prakṛtibhoganirargalatvam|

urvīdharasya citiśaktirivāpacāra-

śūnyā bhavatyaniśamapratisaṃkramā śrīḥ||75||

tasmānnirūpitaparātmabalābalaika-

kāryakramaupayikaśaktiguṇodayānām|

kartuṃ tadatrabhavatāṃ kṣamamāhaveṣu

yenānutāpaśikhinā na pariplavadhve||76||

ceto vikalpamarutābhihataṃ kimeta-

dālakṣyalāghavamavasthitilabhaśūnyam|

saṃvāditāṃ nayati dūramiṣīkatūla-

mākāśa eva hi paribhramaṇākulaṃ vaḥ||77||

%p.174

tīkṣṇena tīkṣṇamaniśaṃ mṛdunā mṛduṃ ca

saṃsādhayanti paramaupayikena tajjñāḥ|

sūryopalaṃ dinapatirjvalayatyabhīkṣṇa-

minduśca candramaṇimārdrayati svadhāmnā||78||

iti giraṃ samudīrya nayānugāṃ viratimīyuṣi pārṣadanāyake|

avadhṛtarthaśarīratayā sadaḥ kalakalākulasādhuvaco 'bhavat||79||

vākyaṃ navāmbudagabhīraravaṃ tadīya-

mākarṇya pārṣadapateḥ sabhayā tadānīm|

saṃhṛṣṭayāśu lavalīlatayeva tatra

saṃbhāvitātanuphalodayayā babhūve||80||

ābaddhavismayavidhūnitamūrdhabhāga-

helotpatadvikaṭaratnavataṃsabhṛṅgaiḥ|

tadvākyamasya surasaṃhatayaḥ śaśaṃsu-

rudgīrṇamohatimirā iva karṇarandhraiḥ||81||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye 'ṭṭahāsanayopanyāso nāma
dvādaśaḥ sargaḥ|

trayodaśaḥ sargaḥ|

ityaṭṭahāsavacanādatha jṛmbhamāṇa-

saṃrambhabhīṣaṇatarabhrukuṭīvibhaṅgam|

caṇḍeśvareṇa nijadehabharāvaśīrṇa-

māṇikyapīṭhanibiḍāśrayasaṃdhi cele||1||

%p.175

nirvyūḍhasaṃgarabharasya kareṇa bāhoḥ

keyūraśoṇamaṇidīdhitidhātudigdham|

kumbhasthalaṃ karipateriva tīvramanyu-

rāsphālayansaparuṣadhvanimaṃsapīṭham||2||

kārṣāṇavī karapuṭonmalanādanalpa-

kopasya piṅgitadigantaramutpatantī|

ulkeva tasya sakalāsuracakravāla-

sarvapraṇāśapiśunā śuśubhe śubhārciḥ||3||

tasyāgravartibhiralakṣyata tīvrakopa-

saṃrambhavibhramabhṛtaḥ suracakravālaiḥ|

ākṛṣṭipāśatulanāṃ dadhatī vipakṣa-

pakṣaśriyaḥ kuṭilitā surasaṃsadi bhrūḥ||4||

tiryagvivartanavaladvikaṭāṃsakūṭa-

helāvimardarabhasotthitadhūmalekham|

kaṇṭhaṃ dadhatprakṛtiniṣṭhurakālakūṭa-

kūṭāsitacchavimivendukalākirīṭaḥ||5||

keyūraśoṇamakarīmaṇicakravāla-

niryatprabhāruṇitamauktikakarṇapūraḥ|

kṣīrodasindhuriva gauraruciḥ pravāla-

vallīprabhāvalayalaṅghitaphenacakraḥ||6||

nirmucya dhūrjaṭisadasyabhilaṅghitauṣṭha-

bālapravālaviṭapāṅkurakoṭibhāgam|

kopānalākulitadurdharadhairyasindhu-

phenacchaṭāpaṭalavibhramamaṭṭahāsam||7||

%p.176

ākopakampitaśirāḥ sahasojjihāsu-

rāṣṭacchyamāna iva mānimanāstitikṣām|

vākyaṃ jagāda gaṇanayāntaratattvavedī||8|| (kalāpakam)

prajñāṃ namāmi bhuvaneṣu vicitrarūpā-

mādyāṃ giraṃ ca sakalavyavahārahetum|

vaktuṃ yadāśrayavaśena mamāpi dhairya-

mukte tvayāpi gaṇanāyaka nītigarbham||9||

mārgatraye 'pyavihataprasarā manojña-

śabdaśrutiḥ śucitayānugatāñcitaśrīḥ|

jahnorivāśu tanayā ghaṭamānakarṇa-

dhārā manoharati kasya satāṃ na vāṇī||10||

suptaprabuddhavadanargalamunmiṣanti

yāsu śrutāṣu sudhiyāmapi dhīvikalpāḥ|

ścyotanti tāḥ kimapi tanmadhu hṛdyarūpa-

marthyā giraḥ śravaṇahārigabhīrabandhāḥ||11||

kāryaṃ suniścitamupakṣipatīha mantra-

carcāsu nītinipuṇaḥ pariṇāmaramyam|

bījaṃ prajāpatiruvāpa tadarghyamapsu

yasmādadaḥ samudabhūtkamalāsanāṇḍam||12||

%p.177

ślāghyāṃ vikāsaghaṭanāṃ vacaseyuṣā tva-

mābibhratā daśanadīdhitipakṣmalakṣmīm|

śaṃsāspadatvamupajagmitha saumya kalpa-

śākhīva ratnakusumastabakena nūnam||13||

vākyaṃ tava śravaṇahāri vinirgataṃ ya-

detadgaṇādhipa mukhānna tadatra citram|

āhlādahetumani'saṃ na jagattrayasya

syandiṣyate kathamivāmṛtamindubimbāt||14||

manye 'bhidhātumabudhātra sarasvatīti

līlāgṛhītavikacāruṇapuṇḍarīkam|

saṃskārakāryavaśapuñjitasaptaloka-

jihvāvitānamiva hastatalaṃ vahantī||15||

ukte tvayāpi pariniṣṭhitanītigarbha-

mitthaṃ vikalap'satasaṃkulatāmavāpte|

vaktavyameva hi mayā saviśeṣamatra

naivāsti kiṃcidanapāśritatāratamyam||16||

dordaṇḍadarparabhasapratibaddhavṛtti-

mutsāhamutsasṛjuṣāṃ bhajatāṃ ca nītim|

nyakṣeṇa kāryagahanaṃ viṣamīkaroti

puṃsāmupāyakalanāghanamārutaughaḥ||17||

brahmāpyudīrayatu sāma samīkadarpā-

dbhedaṃ janavrajamukhāni ca yāntvalaṃ vaḥ|

%p.178

dānaṃ mataṅgajaghaṭā vitarantvamanda-

mūrikṛto yudhi mayā ditijeṣu daṇḍaḥ||18||

te mandavīryagatayaḥ sphuṭamanya eva

sāmādimantharaparākramamāsate ye|

ye tu prasahya dalayanti vipakṣacakra-

mākramya te jagati khaḍgaviṣāṇakalpāḥ||19||

eko guṇo guṇaśatādapi tāvadeṣa

saṃpratyananyasadṛśaḥ kimivātra ṣaḍbhiḥ|

yenendusundarayaśaḥ paṭalātapatra-

daṇḍatvameti tava pīvara eṣa bāhuḥ||20||

eṣā viḍambitabhujaṃgamabhogakāṣa-

kārśyāṅkamadhyaviṣamasthitamandarādriḥ|

ekaiva yatra guhahastagatā vibhāti

śaktiśca tatra tisṛbhiḥ kimivāparābhiḥ||21||

preṅkhacchikhaṇḍabharaśobhivapuḥ kalinda-

kanyāhradaśriyamagādhatayā dadhānam|

śakto raṇe dalayituṃ pracalākiketu-

rahnāya kāliyamivāhitamacyutaśrīḥ||22||

saṅgrāmavāsabhavane niyataṃ niṣaṇṇā

niḥsaṃśayaṃ vidadhati pratipakṣalakṣmīm|

saṃvāhikāṃ caraṇayoḥ karikumbhapīṭha-

pīnonnatastanakṛtāspadayoḥ samarthāḥ||23||

%p.179

āropyate bhaṭajanena śarāsanāgra-

koṭiṃ samīkabhuvi yo guṇabandhapāśaḥ|

ākṛṣya tena tarasā taralatvamāptā

saṃyamyate dṛḍhataraṃ pratipakṣalakṣmīḥ||24||

tejasvino nanu vidheyamiyatpinaṣṭi

duṣṭātmanāṃ yadanapekṣitadeśakālaḥ|

daivānubhāvavaśato vanagocaro 'pi

kiṃ śrīphalaṃ kathayatāparathā na bhuṅkte||25||

deśo na so 'sti na kṛtāsthitireṣa yatra

kālaṃ vibhoḥ praṇudatastadapekṣayā kim|

mithyāvikalpajanitārivināśavighna-

nighnāḥ kimevamadhunāśritaśaṅkamāddhe||26||

kṣīṇo 'pi dūramavalambata eva nūna-

mavyāhatāṃ jagati kāryadhurāṃ mahasvī|

kiṃ locanotsavavidhāyikalāvaśeṣa-

rūpo 'pi śītakiraṇaḥ kurute na rātrim||27||

ambhonidhiṃ pralayakālavilaṅghitātma-

maryādamastamayaniṣprabhamuṣṇaraśmim|

ālokya dhīramanaso hṛdayena nūna-

muccairhasanti vipadi sthiradhairyarūpāḥ||28||

utprekṣya nūnamabhaye 'pi bhayaṃ nisarga-

bhīrurnitāntamupagacchati viklavatvam|

pañcatvameti nitarāṃ sucikitsito 'pi

śaṅkāviṣavyatikareṇa vimūchitaḥ san||29||

%p.180

vistīrṇatādi gaganodadhibhūbhṛtāṃ ya-

ścakre sa saṃkaṭamanāḥ sphuṭamanya eva|

yena vyadhāyi mahatāṃ hṛdayeṣvanāpta-

paryantavṛtti tadasāvaparo 'sti vedhāḥ||30||

jṛmbhāparītavadanāḥ śvasitānubandha-

bhājaḥ prakampivapuṣo 'ruṇarūkṣanetrāḥ|

roṣajvarākuladhiyaḥ subhaṭāḥ kṛpāṇa-

dhārājalaṃ samabhilaṣyatha he na kasmāt||31||

krodhānalasya hṛdayaṃ bhrukuṭerbhruvaśca

dantacchadā daśanakoṭivilaṅghanānām|

skandhāśca nirdayakarābhihaterbhaṭā vaḥ

svādhīnagocaratayaiva diśanti hāsam||32||

helānirastapavanā gurusaṃprahāra-

rīḍhāsahāḥ surabhaṭāḥ paṭutāṃ vahantī|

uccai raṭiḥ sapadi śītalatāṃ karoti

pūtkeva vaktravisṛtoṣmajuṣāṃ dviṣāṃ vaḥ||33||

saṃvāditāmajahato dalitādrikūṭa-

kalpakṣayaprasṛtacaṇḍasamīraṇānām|

kasminnirargalabhujārgalacaṇḍadarpa-

niṣpiṣṭadānavabhaṭā na cakāstha saṃkhye||34||

kretuṃ yaśāṃsi samarāpaṇiṣu pragalbha-

minduprabhādhavalabhāṃsi kṛtaspṛhāṇām|

%p.181

ceto dunoti bhavatāmanutāpahetuḥ

kasmātpareṇa kṛta eṣa na mānabhaṅgaḥ||35||

saṃhārakālaśikhitīvrataro 'pi manyu-

ruttaṃsalūniphala eva sa eṣa jātaḥ|

chinnā itīva bhavatāṃ kiraṇacchaṭābhi-

rete hasanti maṇikuṭṭimasīmni hārāḥ||36||

svacchaṃ suvṛttamanurāgi haridvayasyā-

līlāgṛhītamadhunāpi yaśaḥ prakāśam|

śvāsānilā malinayanti na bāhudaṇḍa-

darpaśriyo lalitavibhramadarpaṇaṃ vaḥ||37||

śauryaśriyā nahi daridritha saṃyugeṣu

pāraṃ gatāḥ stha ca dhiyā nayamārgasindhoḥ|

chinnaṃ kimatra bhavatāṃ yadalīkaśaurya-

śauṭīryaśātravanikāradaśāṃ sahadhve||38|| (yugmam)

unmūlitakṣitibhṛtāṃ sahasā sahelaṃ

suskandhatāṃ ca dadhatāmapareritānām|

vistīrṇamambaramiva pralayānalānāṃ

saṅgrāmavartma bhavatāṃ hi vihāramārgaḥ||39||

saṃvidrate jagati ke na yathāśu yūya-

māśākarīndrakarapīvarabāhudaṇḍāḥ|

līlāvarugṇadṛḍhasaṃdhicaturmukhāṇḍa-

khaṇḍadvayaṃ viparivartayituṃ samarthāḥ||40||

%p.182

unmūlitāmarabhuvāṃ raṇasaṃkaṭeṣu

śakyaṃ na vaḥ kalayituṃ hṛdayaṃ pareṣām|

abhyuddhṛtakṣitibhṛtāṃ pralayagameṣu

niṣkampameva gaganaṃ hi samīraṇānām||41||

ākarṇya durviṣahamapyariviprakāra-

mitthaṃ nayāntaritanāmabhayopagūḍhāḥ|

hastābhighātakṛtarandhrapathaiḥ pṛthivyā

jihrītha kiṃ na sahasā talamapraviṣṭāḥ||42||

rūḍhā ciraṃ bhuvanakānanacakravāla-

mūle vipāṇḍurayaśaḥstabakojjvalaśrīḥ|

kasmātkaroti bhavatāmadhunā na moha-

meṣātatāyiviṣapādapakīrtivallī||43||

daityapratāpatapanātapa eṣa tāpa-

mabhyuddhṛtāmaravadhūvadanendukāntiḥ|

kasmānna vaḥ prakurute vinikocitendu-

raśmicchaṭādhavalakīrtikumudvatīkaḥ||44||

mandīkaroti bhavatāmasurapratāpa-

vahniḥ kṣaṇādbhuvanamandirakoṭarasthām|

kīrtiṃ nirargalatareṇa viṣoṣmaṇāśu

dīpaprabhāmiva bhujaṃgamadṛṣṭipātaḥ||45||

%p.183

saṃkalpa eṣa raṇadurlalitaḥ kṣaṇena

vācātra kālamusalasya vipūrito naḥ|

mandākinīṃ prathitapuṇyaguṇāṃ vihāya

ratnākaraṃ ka iva pūrayituṃ kṣamo 'nyaḥ||46||

saṃpaśyato 'ntaramihāsumatāṃ visāri-

sattvaṃ balādadhikamityapi me vitarkaḥ|

siṃho nipātayati caṇḍacapeṭayaiva

pṛṣṭhena tūdvahati kuñjaracakravāla-

kumbhasthalīvidalanādaparo mṛgāreḥ||48||

śabdāntarāṇi khalu sānta pṛthagvidhāni

yairvyāptameva jagadavyatikīrṇarūpaiḥ|

dānāmbu śoṣayati yaḥ kariṇāṃ śruto 'pi

ko 'pyanya eva hariṇādhipateḥ sa nādaḥ||49||

helāvinirjitaripusphuṭaśauryalakṣmī-

līlāniketavikaṭonnatacandraśālām|

vistāriṇīṃ subhaṭavaṃśahimādrigaṅgāṃ

kīrtiṃ na yānti raṇavartmani tīrthakākāḥ||50||

aprāptahāripariṇāmaguṇā kadāci-

dā janmano 'pi virasā mama sā daśābhūt|

%p.184

kiṃ nīrasā jalapṛṣajjaladherupaiti

muktāphalatvamiha śuktipuṭāntareṣu||51||

saṅgrāmalābharabhasena bhaṭaiḥ salīla-

māsphālitāśca jayakuñjarakumbhabhāgāḥ|

nākaukasāṃ vigalitāśca vipakṣacakra-

sīmantinīstanataṭāspadatārahārāḥ||52||

nistriṃśaghātadalitadvipakumbhapīṭha-

nirmuktamauktikakaṇaprakarāvakīrṇe|

saṅgrāmavāsabhavane 'bhimatā jigīṣo-

stīkṣṇaiḥ śilīmukhanakhairvaśameti lakṣmīḥ||53||

pratyagraratnakiraṇacchuraṇābhirāma-

mambhodanīlamabhito 'dhivasatyabhīkṣṇam|

vakṣaḥsthalaṃ madhuriporiva tīkṣṇavartma-

paṭṭaṃ pariplavatayā rahitādṛtā śrīḥ||54||

saṃvādinī niyatamasya surārideha-

cchāyeti cañcalatayā rahitātra lakṣmīḥ|

śaṅke śaradgagananīlarucau kṛpāṇa-

paṭṭe 'nuraktahṛdayāracayatpratiṣṭhām||55||

utsṛjya paṭcaraṇacāraṇacakravāla-

gītastutāṃ navakuśeśayakośaśayyām|

vīrānurāgarabhasena vasatyabhīkṣṇaṃ

śaṅke salīlamasipattravane 'pi lakṣmīḥ||56||

%p.185

dordaṇḍanirjitariporjagati prasaṅga-

labhyeṣu nāsti vibhaveṣu kadācidāsthā|

tejasvinaḥ karajajarjaritebhakumbha-

kūṭasya mauktikagaṇeṣu harerivāryāḥ||57||

vyāghātaviplutamaho vidhuraṃ bataita-

dasthānasaṃbhramatiraskṛtadhairyabandhāḥ|

yūyaṃ yadevamadhunā bhujaśālino 'pi

grāsīkṛtā viṣamanītipiśācikābhiḥ||58||

uttiṣṭhatāsurapateḥ śarakāṇḍapāṇḍu-

cchāyāni saṃprati yaśāṃsi hatasya saṃkhye|

dhautāñjanāstrasalilaplutatatpuraṃghri-

gaṇḍasthalāni ca malīmasatāṃ vrajantu||59||

daityādhirājamakarākaraloḍanāya

saṃrambhiṇo mayi jayāmṛtalābhahetoḥ|

āropayantu vibudhā bhasmīśa tāva-

dadyaiva mandaramivātanukūrmapṛṣṭhe||60||

ślāghyaḥ sa eva kalaśo bhuvaneṣu yasmā-

dutthāya vandyamahimā surakāryahetoḥ|

ambhodhimekaculakena vivartamāna-

vaikuṇṭhakūrmaśaphareṇa papāvagastyaḥ||61||

hetoḥ kuto 'pyasadṛśāduditā garīyaḥ

kāryaṃ nisargaguravaḥ sphuṭamārabhante|

%p.186

utthāya kiṃ na kalaśādapi sindhunātha-

mudvīcimālamapibadbhagavānagastyaḥ||62||

kṣmāmaṇḍalaṃ sakalameva saratnarāśi-

vistārinemivalayaṃ raṇabaddhakakṣyaḥ|

cakrīkaroti subhaṭaḥ śravaṇāntakṛṣṭa-

maurvīlatena dhanuṣā samameva nūnam||63||

baddhāspadā ditijanāyakacakravāla-

paṅkodare bahuguṇoddhriyatāmidānīm|

nākaśriyaḥ paribhavātanuvahnidāha-

śānticchayā dhavalakīrtimṛṇālavallī||64||

saṃhārasindhumiva kāñcanaśailakūṭa-

bhāge sphurattaraṇidīdhitidurnirīkṣām|

adyaiva dānavakulapralayāya tāva-

dāropayāmi dhanuṣi drutamatra maurvīm||65||

viśliṣyadākulanirargalagaṇḍaśaila-

cakrābhighātavidhurīkṛtatigmabhāsaḥ|

kodaṇḍadaṇḍaghaṭitānpṛthucārukīrti-

rāyodhanārthamavanervivinajmi śailān||66||

bāṇāsanāgravikaṭāṭanigāḍhabandha-

saṃbhāvitārtiriva saṃyugamūrdhni maurvī|

āsphālitā nadatu me baḍavānalasya

heticchaṭodadhitaraṅgahateva tāram||67||

kodaṇḍakoṭimadhiropayati sma bāhu-

śālī samīkabhuvi yāṃ nanu saiva maurvī|

%p.187

lakṣmīsamāgamanakīrtivinirgamaika-

vispaṣṭapaddhativilāsamamuṣya dhatte||68||

kreṃkārameva dhanuṣaḥ śravaṇāntakṛṣṭa-

maurvīpragāḍhaparimaṇḍalitasya saṃkhye|

oṃkāramakṣatamavaimi vipakṣapakṣa-

lakṣmīsalīladṛḍhakarṣaṇamūlamantram||69||

ekāṃ gamāgamanapaddhatimeva gaurvīṃ

kīrtiśriyau bhaṭajanasya hi dhāvamāne|

nūnaṃ parasparakaṭhorakucābhighāta-

vicchinnahāradhavalāmakhilāṃ vidhattaḥ||70||

uddāmamadarpanikaṣapratipakṣasaṃpa-

dutsadanena kṛtavigrahavalguśobhāḥ|

snātāśca kīrtisalilaiḥ surabhībhavanti

nūnaṃ yaśaḥ parimalena parākramāḍhyāḥ||71||

cetohareṇa harakaṇṭharucā prakāma-

puṇyātmakatvamaniśaṃ dadhatā garīyaḥ|

ātmānamāśu subhaṭaḥ samare punāti

nistriṃśapuṣkarajalena kṛtābhiṣekaḥ||72||

niṣkaṇṭakībhavatu saṃprati nātha viśva-

metatprasīda vṛṣaketana dehyanujñām|

grāsīkarotu valanākulitaḥ kṛpāṇa-

siṃhīsuto 'hitayaśaḥśaśimaṇḍalaṃ vaḥ||73||

%p.188

bhasmāvadātarucayo vinipatya dikṣu

ghorāndhakārakaluṣāṃ pramathādhināthāḥ|

bhindantu dānavacamūmadhunāṭṭahāsa-

cchedā iva pralayakālaniśāṃ smarāreḥ||74||

saṅgrāmabhūmiradhunā bhuvanādhinātha

vṛndāvanasthitirivāstu surāsurāṇām|

vispaṣṭapītavasanādaratātigāḍha-

raktāṅganocitaśivābhimatavrajaśrīḥ||75||

kaṅkālasaṃkulamaśaṅkitakākakaṅka-

saṃketadhāma raṇavartma śaśāṅkamaule|

ṭāṃkārikārmukaviṭaṅkapaṭaṅkamastu

ṭaṅkāṅkasaṃkaṭaviśaṅkaṭakaṅkaṭaṃ vaḥ||76||

nistriṃśalūnavikaṭāsthikaṭhorakaṇṭha-

pīṭhāpaviddhaśirasaṃ yudhi daityanātham|

abhraṃkaṣagraśikharaskhalitārkabimba-

mastāvanīdhramiva paśyatu jīvalokaḥ||77||

kāryā vitarkaghaṭanā na kadācidūrdhva-

māyodhanāvataraṇe bata ko vicāraḥ|

%p.189

ānandaśūnyamamarārikulaṃ sureśa

kurve smitānugamavandhyamayaṃ samādhiḥ||78||

kiṃ cintyate 'nyadapi durbalalokacitta-

meṣo 'ñjalirmadhuramaṅgalagītigarbham|

bhāsvatkarālakaravālavilūnapīna-

pīlūnnataśravaṇamaṇḍalatālavṛntam||79||

ānandanirbharanabhaścaracakramukta-

puṣpopakāranipatanmadhupāvalīkam|

senāvamardadalitāvanidhūlidhūpa-

dhūmacchaṭāśabalitākhiladigvibhāgam||80||

preṅkhadgadādalitakuñjarakarṇaśaṅkha-

dhūlicchaṭāpaṭalavarṇakakardamāṅkam|

abhyāpatatsubhaṭamanmathakṛṣyamāṇa-

kodaṇḍanirgataśarāśaniluptadhairyam||81||

saṅgrāmavāsagṛhamucchritadantidanta-

paryaṅkamutpulakamaṇḍalagaṇḍabhittiḥ|

āliṅganātirabhasena jayaśriyo 'ya-

madyaiva tāvadadhitiṣṭhatu rājalokaḥ||82|| (kalāpakam)

adyāvaskandalīlācalitabalaparisyandakharvīkṛtorvī-

saṃrambhottambhanāsthonnamitabharanamatkaṃdharāsaṃdhirāstām|

%p.190

śeṣo 'pi
sphāraphullatsphuṭaṣṭathulaphaṇātphūtkṛtāgnisphuliṅga-

sphūrjatsaṃdohasaṃdehitavikaṭaśikhāmaṇḍalīratnaṣaṇḍaḥ||83||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛto
ratnāṅke haravijaye mahākāvye cajṇḍeśvaradaṇḍopanyāso nāma
trayodaśaḥ sargaḥ|

caturdaśaḥ sargaḥ|

itthamuktavati tatra bhāratīmunmiṣatsmitakapolamaṇḍalaḥ|

vaktumārabhata saṃsadi kramātpuṣpahāsa iti nītiniṣṭhuram||1||

śaktimaskhalitasarasauṣṭhavāṃ kṣmādharoddalanadurdharāṃ dadhat|

svāmitāmapi gato garīyasīmandhakāritanayo na yo 'bhavat||2||

durdharaprasaratāmupeyivānaprathiṣṭa bhuvanāntareṣu yaḥ|

aurvavahniriva hetimaṇḍalīsaṃtatakṣapitavāhinīpatiḥ||3||

yasya durgatavipakṣasundarīmaṇḍalena bibharāṃbabhūvire|

rodanāruṇitalocanotpalacchāyakuṅkumavilepanāḥ stanāḥ||4||

bhāsvato 'pyavihitāṃ karasthitiṃ diṅmukheṣvadhikamāśu kurvataḥ|

yasya maṇḍalamalaṅghyamuccakai rāhavīyamagamanna viplavam||5||

nāpa bhūtimalanātkadarthanāṃ tāpayogamagamanna ca kvacit|

yaḥ suvṛttavimalasthitirdadhau ratnadarpaṇa ivādhikāṃ śriyam||6||

%p.191

yasya cāruguṇamauktikotkarabhrājitendukarapāṇḍuracchaviḥ|

hārayaṣṭiriva kīrtiruccakairmaṇḍanatvamagamatparaṃ diśām||7||

yasay ca prasṛtayā nirargalaṃ kaiṭabhadviṣa ivonnatiśritaḥ|

viṣṭapatrayamalaṅghyatāñjasā dūramaskhalitayā yaśaḥśriyā||8||

candradīdhitivipāṇḍunā yaśaḥpuṣpasaṃbhṛtibhareṇa bhūriṇā|

laṅghitā bhuvanakānanodare yasya nemurakhilā harillatāḥ||9||

stheyasī bhuvanamandirasya digbhittibhāgaracitāñcitasthitiḥ|

cāruṭaṅkaghaṭanā babhautarāṃ yasya kīrtimaṇisālabhaṅjikā||10||

tasya tatra vadato vacastadā nirgatā daśanaraśmimaṇḍalī|

jāhnavīva śaśipāṇḍurekatāṃ prāpa
śaṃbhugalakāntisindhunā||11|| (daśabhiḥ kulakam)

kruddhakālamusalādikīrtitaṃ saṃprahāranayagocaraṃ vacaḥ|

ūrjitaṃ ca madhuraṃ ca śuśrūvānvaktumabhyadhikamutsaheta kaḥ||12||

kovidāracitaśobha uccakairatrasannihitanīlakaṃdhare|

droṇakāka iva niṣṭhuraṃ sadaḥkānane kimapi raumyalajjitaḥ||13||

śuśruvānapi gaṇādhipoditaṃ vākyametadahamakṣamaṃ bruve|

śrotrarandhragatakekikūjitaḥ kiṃ virauti paruṣaṃ na maukuliḥ||14||

%p.192

tattathāpi jaḍatānurodhataḥ śatruto 'tha yudhi bibhyatā mayā|

nītivartmarabhasādutoditaṃ śrotumarhatha malīmasaṃ vacaḥ||15||

na krudho 'vasara eṣa sāṃprataṃ gāḍhamāndhyagatamo nṛṇāmasau|

dṛśyatāṃ gaṇapate 'nyayā dṛśā kāryametadatisaṃkaṭe
sthitam||16||

tīkṣṇatāmavihatāṃ dadhānayā bhedapāṭavajuṣā yudhi dviṣām|

sādhayantyamalayā dhiyonnatāḥ kṛtyapakṣamathavāsidhārayā||17||

yasya nāmni sahasābhyudīrite saṃbhramajvaraparigrahākulāḥ|

bibhrati sma virasatvamānanaiḥ śoṣitauṣṭhapuṭatālavaḥ
surāḥ||18||

sapratāpamatitīvratānvitaṃ chāyayaiva surarājamaṇḍalam|

yaścakāra parihīnamojasā bhānubimbamiva siṃhikāsutaḥ||19||

prāptamandhamavamṛdya tāpitaṃ yaḥ karasthitimupāgataṃ kramāt|

ātmadarśamiva vidviṣāṃ vyadhānmaṇḍalaṃ mukhavilokanakṣamam||20||

saṃyugeṣu śaśiśubhramuccakaiḥ sādhuśabdamukharīkṛtāmbaram|

yaśca śaṅkhamiva kaiṭabhaṃ dviṣansaṃdadhau karatalāśrayaṃ
yaśaḥ||21||

tādṛśe 'pi suravairiṇīdṛśaṃ spaṣṭamagrahaṇameva bibhratām|

brūta kiṃ nu bhavatāṃ vibhāvyate dhairyametaduta
jāḍyajṛmbhitam||22|| (pañcabhiḥ kulakam)

%p.193

sādhyavastuṣu na sāmapūrvakaṃ sādhanaṃ na khalu śasyate budhaiḥ|

bibhrato bhavati dhīrakopatāmānanaṃ prathamamunmiṣatsmitam||23|

kṛtyavastu nipuṇāṃ prasādhayadviplavodayadaśāvinākṛtam|

viddhi bhedagahanairavasthitaṃ tacca saṃkalitapañcabhaktikam||24||

kṛtyapakṣamakhilaṃ vicinvatāṃ sādhanāṅgavacanānudāhṛteḥ|

dṛśyate purata eva mantriṇāṃ vādināmiva viparyaye jayaḥ||25||

mohaviplutadaśaṃ pravartitasvedabindupulakāṅkurotkaram|

vidviṣāṃ haratu mantra eṣa vaḥ kṣveḍamāpyamiva
darpavibhramam||26||

darśitāvayavapañcakaṃ kramāttatkaṇavratavineyavibhramāḥ|

durjayorjitavipakṣanirjaye vākyamañcitadhiyaḥ prayuñjate||27||

sādhayadbhiravirugṇamīpsitaṃ śāstrahetubhiriva trilakṣmabhiḥ|

jṛmbhitaṃ jagati yairanargalaṃ vairibhiḥ pratidiśaṃ
divaukasām||28||

%p.194

visphuranmaṇikarālamūrdhatāṃ bibhratāmatanumecakatviṣām|

bhogināmiva na daṇḍaghaṭṭanā nopaghātaghaṭanāya vidviṣām||29||
(yugalakam)

ārirādhayiṣuṇā vṛṣadhvaje yena tīvratapasi sthitātmanā|

andhakāra iva śītarociṣā dhūmarāśirakṛśaḥ purā pape||30||

saṃyugeṣu hṛtajīvitāñjavājjīvayanditibhuvo 'pi vidyayā|

so mṛtapratinidhitvamīyivāṃścintya eva bhṛgunandano 'pi vaḥ||31||
(yugalakam)

āyateṣu hṛdayeṣu śemuṣī mandimānamadhunābhyupāgatā|

brūta dīpakāṃśakheva kiṃ nu vo lakṣyate
rabhasaghūrṇanākulā||32||

saṃkaṭeṣvadhikameva dhīmatāṃ visphuranti nanu mantraśaktayaḥ|

vyāptavatsu timireṣu diktaṭānunmiṣantyahimadīdhititviṣaḥ||33||

yūyamāhavarase vyavasthitāḥ saprabhāvamapi vīryamatra vaḥ|

cintyatāṃ nanu vipāka īdṛśe kṛtyavastuni yato bhavedguṇaḥ||34||

avyapāyaphalasādhanāspadaṃ kṣmābhṛtāṃ ciramanujjhitakramaiḥ|

maṇḍalaṃ jagadivartubhiḥ sphuṭaṃ ṣaḍbhireva parivartyate
guṇaiḥ||35||

cañcalatvavirasāvisaṃvadatsvāśayānuguṇavṛttitāṃ gatāḥ|

mūḍhamārgarabhasāhṛtāḥ sphuṭaṃ na śriyo 'pi bahu manvate
patīn||36||

%p.195

saṃprati praguṇarūpamucchvasatsaṃprahārarabhaso manorathaḥ|

nītivartma viṣamīkaroti vaḥ kṣuṇṇametadabhito mahājanaiḥ||37||

hrādaheturadhikaṃ raṇeṣu vo yadyapi kvacana bhīmadarśanaiḥ|

nojjhitā sajalameghamecakaiḥ kīrticandanalatāsibhogibhiḥ||38||

yadyapīndukarakomalacchaviḥ kīrtirapratimarūpatāṃ gatā|

saṃyugārthamiva yadyapīha vaścodayanti karavālayaṣṭayaḥ||40||

āhatastanataṭārisundarīkranditena jayaśabdaghoṣaṇāḥ|

saṃprahāradharaṇītalotthitai reṇubhiśca paṭavāsapāṃsavaḥ||41||

khaḍgakṛttabhaṭakaṇṭhamaṇḍalairnimalāśca maṇihārayaṣṭayaḥ|

caṇḍamārutarayapravartibhirgṛdhrapakṣadhavanaiḥ
prakīrṇakāḥ||42||

ghātamūrcchitabhaṭānanāsṛjā nāgavallidalarāgasaṃpadaḥ|

baddhasaṃmadaśivopagūhanairgāḍhabhīruparirambhavibhramāḥ||43||

śokadīnaruditāśrubindubhirhlādabāṣpajalaśīkarotkarāḥ|

pretasainikajanānakāravaiḥ saṃprahārajayadundubhisvanāḥ||44||

chāyayā śakunimaṇḍalotthayā chattradhāraṇaviḍambanakramāḥ|

pheravānanagatāntramaṇḍalīdāmabhiśca jayamaṅgalastrajaḥ||45||

%p.196

nīlanīrajadalojjvalānanairmārgaṇaiḥ smaravilāsaśekharāḥ|

bāṇabhinnakarikumbhamaṇḍalīmauktikotkarakaraiḥ smitodgamāḥ||46||

saṃyugaśramajalacchaṭākaṇairmohanā viralavāribindavaḥ|

hetibhinnabhaṭadehamaṇḍalīśoṇitena haricandanadravāḥ||47||

saṃsthitāplavanavārisaṃcayairucchaladbhirabhiṣekavipruṣaḥ|

duḥkhadainyaparidevitākṣarairmandramaṅgalamṛdaṅganiḥsvanāḥ||48||

saṃprahāramukhadīrghanidrayā pratyupaḥsamayabodhavibhramāḥ|

vairibandinigaḍaiḥ saniḥsvanaiḥ sāravā
nijapuraṃdhrinūpurāḥ||49||

saṃyugeṣu hatabandhusaṃhatestattathāpi bhujavīryaśālinaḥ|

āsthitasya tarasā jayaśriyaṃ brūta yadyadhibhuvo na dūṣitāḥ||50||
(trayodaśabhiḥ kulakam)

āyudhāni vividhāni santi vaḥ pīvarā bhaṭajanasya bāhavaḥ|

kāryamohatimirāvabodhinī durlabhā tu matidīpikā nṛṇām||51||

dārḍhyaśāliguṇanītiśṛṅkhalābandhasaṃyatapadāmanargalam|

stheyasīṃ vidadhatīha paṇḍitāḥ strīnisargataralāṃ
nṛpaśriyam||52||

sāṃkhyayogapariniṣṭhitātmatāṃ jñātasattvapuruṣāntaro dadhat|

nūnameti na vikāraviplavakleśaleśaghaṭanāṃ vivekabhāk||53||

muhyate ya iha kṛtyavastuni jyotirakṣatanayātmakaṃ dadhat|

andhakūpakuhare parisphuṭaṃ dīpradīpakakaraḥ patatyasau||54||

%pj.197

vidviṣatyatulitoruvikrame vikrameta sahasā na nītimān|

ko nu saṃśaitapannage karaṃ vāmalūcavivare vinikṣipet||55||

mantrayuktigahanaṃ pramāṇatāṃ sāmabhedakṛtasauṣṭhavaṃ dadhat|

śrautamāgamamivātivartituṃ kaḥ kṣameta nayaśāstrasaṃgraham||56||

saṃrambhaḥ praśamamupaitu vo 'tra
helāniṣpiṣṭasphuṭakaṭakāccharatnabandhaḥ|

mā smaitatsurasuravairiṇāṃ virodhe trailokyaṃ
sakalamakāṇḍabhaṅguraṃ bhūt||57||

nandantu nandanavanāvanivīthikāsu

līnāliyūthaśabalīkṛtayūthikāsu|

sārdhaṃ surāsuragaṇāḥ kadalīdalorū-

doḥkandalīvalitapīvarakaṇṭhabhāgāḥ||58+||

puṣpaughavarṣamamarapramadā mudā ca

muñcantu śāntasuradaityavirodhahṛṣṭāḥ|

mandāradāmavigalanmakarandabindu-

saṃdohadohadanadatsamadadvirephāḥ||59||

uḍupathamaṇḍalaṃ bhavatu mā śuciravinipata-

ddinakarakhaṇḍacaṇḍacaḍulīnibiḍatarataḍit|

diśi diśi mā kṣumañjaladhayaḥ piśunitasamarāḥ

pracuravikīrṇaratnapaṭalīśabalataṭabhuvaḥ||60||

iti śrībālabṛhaspatyanujīvino vāgīśvarāṅkasya
vidyadhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye puṣpahāsanayopanyāso nāma
caturdaśaḥ sargaḥ|

%p.198

pañcadaśaḥ sargaḥ

iti saṃhṛtasaṃyugābhiyoge sadasi vyomni payomucīva tasmin|

abhigarjati sādhuvādakekākalakolāhalanīlakaṇṭhacakre||1||

calite samarotsavāptikālapramadotphullavilocanāravindam|

pralayānaladhāmadurnirīkṣyatviṣi saṃbhāvitapauruṣaṃ bhaṭaughe||2||

kathametaditi vyupāyacintābharayogāñcitamūrdhni śūnyadṛṣṭau|

sthitavatyaparatra nītigarbhe
sphuṭanimnonnatapṛṣṭhabhugnavakṣaḥ||3||

mukulīkṛtadṛṣṭi phullagaṇḍaṃ parivāhyāśu śiro mukhaṃ
dadhāne|

jaḍamaiḍaviḍe
'rimaṇḍalaśrīkṣayakaṇḍūbharaḍimbaḍambarasthe||4||

paradeśamupetya yasya bhītyānavamañjīrakamaṇḍalīsanātham|

caraṇāmburuhaṃ vipakṣalokaḥ smarati sma vyasanāturaḥ
puraṃdhryāḥ||5||

%pj.199

gamanādiva mantharatvamuccaiḥ paripāṇḍutvamivācchagaṇḍabhāgāt|

kṛśatā bhṛśamādade ca madhyādiva yasyārinitambinīvapurbhiḥ||6||

parivṛttiparītahārivarṇasvaramabhyujjhitasaṃdhiyogamuccaiḥ|

ripucakramanūṣmatāṃ dadhānaṃ sapadi prākṛtameva yasya jajñe||7||

yudhi yena vivalgatā salīlaṃ karikumbhā galadacchamauktikaughāḥ|

karavālasahāyabāhunā strīstanabhāraiḥ saha cakrire ripūṇām||8||

sphuṭapakṣaparigraheṇa śaśvaddadhatāpyāhavamūrdhnyapakṣatitvam|

kṣayakālanabhasvateva śailāstarasāpikṣata yeva vidviṣantaḥ||9||

yudhi vargati yatra tigmatejaḥ pratipakṣāstamayapradoṣakhaḍge|

ditijā bhujavīryasaṃpadoccairadaridrāsiṣuradrisāradehāḥ||10||

śriyameti ca yasya khaḍgayaṣṭirvipulā pāṇḍuradantamaṇḍalāṅkā|

uḍupāṇḍunijāṇḍapiṇḍaniryattimiravrātavidhūsaroragaśrīḥ||11||

prathayanbhujapādapālitasya sphuṭakeyūramadā(sā)raraśmibhaṅgyā|

kadalīdalasaṃniveśamuccairiva durvāraparākramadvipasya||12||

bhuvanapralayānalastrilokīdahanāyeva śikhāvalīrvikīrṇāḥ|

sa dadhatparipiṅgalā
jaṭālīrgurusaṃrambhavidhūnitottamāṅgaḥ||13||

%p.200

gurukāryavicāraṇāvitarkasphuradudvṛttapuṭāṃ dṛśaṃ dadhānaḥ|

pramathādhipaternirākariṣyangiramaurjityavatīṃ vivṛtya kiṃcit||14||

daśanāṃśubhiṣeṇa nandiṣeṇaḥ śucinā darśitatīrakāśaśobhām|

apamṛṣṭakalaṅkadoṣaramyāmiti niścitya sarasvatīṃ sasarja||15||
(pañcadaśabhiḥ kulakam)

sphuritādharadhāturāgadhūlicchuritā dantamarīcayo 'sya śubhrāḥ|

śucimānasanirjharābhirāmāṃ śriyamāseduratho viniṣpatantyaḥ||16||

harasaṃsadi tasya cābhidhitsorgiramuccairanabhiplutārthagurvīm|

kakubhaḥ samavastrayannivaitā daśanāṃśūtkaraminduraśmigauram||17||

anapekṣya bhavādṛśāṃ puro yallaghuvāgmitvamabhivyanakti mādṛk|

aparādhyati tatra nūnameṣā tadanāryā khalu kāryanimnataiva||18||

pratipādayituṃ yadanyathārthānkuśalatvena jano vyavasyatīmān|

sakalaḥ sa guṇo 'sya vāgmitāyāḥ satataṃ te
punarātmarūpaniṣṭhāḥ||19||

nijaśaktiparikṣayeṇa loko bhayameṣa vyavalambatāṃ nayākhyam|

pṛthageva parākramastu siddhyai ghaṭate dordrumadarpadarpaṇo
vaḥ||20||

ripuṇā vyavaropiteṣu dhāmnaḥ parimṛṣṭāvayavārthasaṃjñakeṣu|

sakaleṣu kṛteṣu nākasatsu prasabhaṃ hrīpadavṛttijītiveṣu||21||

%p.201

asurījanakarṇapūralīlāvyavaluptāmalaratnapallaveṣu|

suraśākhikadambakeṣu dūraṃ dṛḍhatāpāspadatāmupāgateṣu||22||

ditijāpahṛtāmarendrabandīratasākṣitvamupeyivaddadhatsu|

vikasanmaṇipuṣpanetracakraṃ tridaśākrīḍalatāgṛhāntareṣu||23||

sphuṭalakṣmagavākṣamārganiryannavakālāgurudhūmaśāramadhyam|

vidadhatsviva maṇḍalaṃ himāṃśorapanīteṣu vimānamaṇḍaleṣu||24||

vinimagnasurāricakrakāntākucakāśmīrakapiñjarīkṛtāsu|

vyavaropitaratnapaṅkajāsu tridaśodyānalatāravindinīṣu||25||

karalāṅgalanirdayāvakṛṣṭaprakaṭārāvavipakṣavāhinīke|

halinīva hṛte himāṃśuśubhratviṣi dugdhodadhijanmani dvipendre||26||

guruduḥkhabharānubandhakāṣṭhāruditocchūnavipāṭalekṣaṇāsu|

sakalamararājavṛndabandījanatāsu vyasanaughaviplutāsu||27||

jagadapratimalladarpakaṇḍūbharasaṃbhinnabhuje bhujiṣyabhāvam|

nayati prasabhaṃ prasāritejaḥprasare saṃprati devarājaśatrau||28||

pratibaddhajayāśa indumaulau suraloke samameva lokapālaiḥ|

gamayatyapi vāsarankathaṃciddayitāliṅganamaṅgalābhilāṣāt||29||

adhunāpi kimāsyate jayaśrīrabhasākarṣaṇabaddhaniśrayānām|

nanu tāmyati mānasaṃ bhaṭānāṃ
kimupāyāntaracintanāntarāyaiḥ||30|| (daśabhiḥ kulakam)

anapekṣitakālayāpanānāṃ bhujadaṇḍe 'driśilāviśaṅkaṭāṃse|

yugapannivasanti sattvabhājāmasisaṅgrāmajayaśriyo bhaṭānām||31||

%p.202

kṛtameva hi mantracintaya vaḥ samarasyonmiṣataḥ śatāśripāṇeḥ|

kavalīkurute yadastabhītirgrahakallola upetya candrasūryau||32||

yudhi daityapatau vijṛmbhamāṇe vayamāsiṣmahi yannirastayatnāḥ|

prabhuśāsanalābhaśūnyatāyāḥ pariṇāmaḥ kaṭukaḥ sudāruṇo
'yam||33||

pinaṣāma kimāśu cūrṇapeṣaṃ vinimeṣāntarataḥ surāhitānām|

iti candrakirīṭa dehyanujñāṃ tvadanudyogahatā hi no
jayaśrīḥ||34||

durtamitthamatarkite gate 'pi dvividhaṃ kālamaveta śauryaśauṇḍāḥ|

samayākhyamupasthitaṃ raṇe naḥ suraśatroḥ
samavartisaṃjñamanyam||35||

raṇamūrdhani daityarājalakṣmyā didaridrāsati nūnamandhako 'sau|

yadanena kṛtāḥ prakupyatāṃ vo bhrukuṭībhaṅgataraṅgitā
lalāṭāḥ||36||

apajahnuvire yayāśu jahnostanayāyāḥ patitā divo jalaughāḥ|

sakalāsuravaṃśanāśahetustava saikaiva jaṭāstu nātha muktā||37||

raṇamūrdhni jayaśriyaṃ bhaṭaughe dṛḍhamāśliṣṭavati
dyulokanāryaḥ|

suranātha bhavantu dūracintā madanākūtavighātabaddhamūrchāḥ||38||

kavacāni pinehivāṃsa ete samarāya pramathāḥ saghoragarjāḥ|

kṣayakālaghanāghanaughaghaṭiṃ dadhatu vyoma
javādvilaṅghayantaḥ||39||

%p.203

gaṇanātha bhavantamutsukatvātpariṣiṣvaṅkṣuraviślathaṃ
jayaśrīḥ|

pulakodgamakarkaśāṃ bibharti dhruvamāyodhanamūrdhni
dehayaṣṭim||40||

sthiraniścitavairamānasena prabhutāmapyadhijagmuṣā trilokyām|

dviṣatā malinātmakena śaṃbhostimireṇeva na bhāsvato 'sti
saṃdhiḥ||41||

bhajate hi na sādhyatāṃ sa sāmnā sakaloccheditayāptavānprabhutvam|

niyataṃ vibudheṣu baddhavairā api tanmaṇḍalavartino na
bhedyāḥ||42||

na tadasti jagattraye 'pi ratnaṃ na kṛtaṃ tena yadātmasātkilādau|

bhavatāṃ tadupapradānasādhyāṃ sthitimīyāditi vārtameva
manye||43||

iti daṇḍa ihāvaśiṣyamāṇe sakalāḥ santu varūthinīcarā naḥ|

sphuṭakuṭṭanavibhramāsayo 'mī
suranārījanasaṃgameṣvarīṇām||44||

athavā kimamībhirindumaulirbhrukuṭībhinnalalāṭabhittirāstām|

kṣaṇamekamapi vrajantu cāripramadānāṃ smaraṇīyatāṃ
vilāsāḥ||45||

śikhitāpavilīnameruśṛṅgasrutakārtasvaranirjharadraveṣu|

pravilaṅghitasīmasaptasindhuplavamagnāvanipīṭhamaṇḍaleṣu||46||

paripuñjitatārakaprasarpatpavanāghūrṇitasaptaviṣṭapeṣu|

gurugarjitapūritākhilāśāmukhasaṃvartakameghamaṇḍaleṣu||47||

bhuvanapralayeṣu somasūryajvalanānekamarudgaṇā viśantaḥ|

pṛthuvaktragabhīratālumūlaṃ bahudhā viśvasṛjo mayāsya
dṛṣṭāḥ||48|| (tilakam)

avipannavibhāvasūcitatvaṃ dadhaduddīpitamīnaketu cakṣuḥ|

śriyamāpadamuṣya citrabhedasphuṭaśṛṅgārarasaprabandhakalpam||49||

%p.204

dviṣatāmayatiṣyatāyameko bhuvanopaplavavadāyināṃ vadhe cet|

samapatsyata nedṛśo nikārastadayaṃ nākasadāṃ sadaiva tebhyaḥ||50||

bahunā kimudīritena nātha tvadupekṣāvasareṇa daityalokaḥ|

sakalānapunaḥprarohahetoḥ smṛtiśeṣānamarānvidhāsyate 'sau||51||

upayuktamṛṇālasūtragarbhasthitiratrāhitabhītito marutvān|

apanidrayatīti pakṣapātādiva yasyāmbujakhaṇḍamuṣṇaraśmiḥ||52||

namucipramadālatāsu yasya smitapuṣpodgamaśobhitāṃ dadhānāḥ|

kuliśāgniśikhāhatā ivaite na yayurvibhramapallavāḥ praroham||53||

avadhīritaghoravajravahnernamucerniṣṭhurakaṇṭhapīṭhamūlam|

gamitaṃ sapadi cchidāṃ mayeti svarucetīva jahāsa yasya phenaḥ||54||

punarapyaravindanālasūtrasthitimāsādya sa dānavendrabhīteḥ|

kraśimātiśayena śokadīnaḥ sa vikāsaspadatāṃ puraiti
śakraḥ||55|| (cakkalakam)

śikhini pralayaṃ krameṇa nīte dviṣatāyodhanamūrdhni tadvadhūnām|

sa bhaviṣyati dāhasatkriyāyai sphuṭamevānyamayo viyogavahniḥ||56||

%p.205

pradhane nidhanaṃ prabhañjano 'pi prasabhaṃ dānavamaṇḍalena nītaḥ|

suranāthapurāvarodhanārīguruniḥśvāsamayaḥ pravartate 'sau||57||

ditijāstrakṛśānutāpaśuṣkaḥ punarapyāpsyati nūnamātmalābham|

guruduḥkhabharāvarodhanastrīstravadastrastrutinirjharaiḥ
pracetāḥ||58||

vinihatya yamaṃ ca daityayodhā narakadvārakavāṭasaṃpuṭālīḥ|

dalayanti purā paretacakraprasabhākarṣaṇaharṣabaddhahāsāḥ||59||

iti ḍāmaramastu maiva tāvatsurakarṇoḍumarapraṇādacaṇḍam|

raṇasindhutaraṇḍabāhudaṇḍā ripulakṣmīharaṇe bhaṭāḥ
kramantām||60|| (pañcabhiḥ kulakam)

rathakuñjaravājipattisainyaṃ prathatāṃ dikṣu rasātalodaraṃ vaḥ|

vidadhadbharanamrabhūmitāmyatphaṇiphūtkānaladhūmadhūmragarbham||61||

saṃkṣiptametadiha durdharadhairyadarpā-

dudvelavārinidhikampitaśailacakrāḥ|

nāyānti yāvadasurādhipatidhvajinya-

stāvatkṣamaṃ tadabhiṣeṇanamindumauleḥ||62||

ākrāntibhugnabhujagendraphaṇāgrapīṭha-

pāriplavakṣititalā pṛtanā smarāreḥ|

prasthāpyatāṃ rūrdhuṣī dinanāthavartma-

kalpāvasānajaladheriva vicipaṅktiḥ||63||

udvṛttadānavakulapralayotsavāya

devo yadaiva calitaḥ pṛtanāsahastraiḥ|

%p.206

tadgrāsaghasmaratayā vivṛtauṣṭhavaktra-

mabhetya dhāvati tadaiva puro 'sya mṛtyuḥ||64||

helānirastaharihetivilūnakaṇṭha-

pīṭhaḥ surāriṣṭatanānikurumba uccaiḥ|

prāpnotu sāṃpratamavigrahatāmupoḍha-

siṃhīsutānukṛtirarditacandrasūryaḥ||65||

kṣundantu dantaparighaprasabhābhighāta-

nirdhūtakāñcanaparāgapiśaṅgitāṅgāḥ|

vaprābhighātaghaṭitāḥ kariṇo virugṇa-

kalpadrumaughaviṣamāni taṭāni meroḥ||66||

āvāsitasya śiśirāṃ'subhṛto 'dhimeru

mandākinīhradajalaṃ vinimajjaneṣu|

kurvantu sainikavadhūjanatā mukhendu-

lāvaṇyakāntijitakāñcanapadmaśobham||67||

utpātā eva nūnaṃ sakaladitisutagrāsasaṃrambhadhāva-

nmṛtyuvyādhūtakalpānalakapilaśikhāvibhramorkākalāpāḥ|

śaṃsantyudvelaratnākarasalilarayādhmātatīrādrirandhra-

dhvānaiḥ saṅgrāmagoṣṭhīmuditasuravadhūcakrasaṃcārikāṃ
vaḥ||68||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye nandiṣeṇanayābhiṣeṇanavarṇano
nāma pañcadaśaḥ sargaḥ|

%p.207

ṣoḍaśaḥ sargaḥ|

tasminnudīrya vacanaṃ jitameghagarja-

māvarjitorjitabhaṭaṃ virate śikhaṇḍī|

sphūrjatsabhābhavanabhittipuṭopagūḍha-

parjanyadhīraninadapratinādasāndram||1||

vaikakṣyakasphuradudaṃśuvicitraratna-

dāmābhirāmatanurindukaracchaṭācchaḥ|

tiryaṅniṣaṇṇakuliśāyudhakārmukāṅka-

nīhāraśailasadṛśīṃ śriyamādadhānaḥ||2||

preṅkhatphaṇāmaṇiśikhāruṇitopavīta-

sūtrādhikārabhujagaḥ sadasīndumauleḥ|

nirdhautadhātukapilīkṛtanirjharādri-

līlāṃ dadhadvacanamitthamudājahāra||3|| (tilakam)

vidyādhipo yadanaghāndviṣato jighāṃsu-

ratyūrjitaṃ vacanamāha na vismayastat|

lokādidhakṣurakhilānayugārcirarci-

rugraṃ yadīrayati tatra kimudbhutaṃ syāt||4||

sāraṃ tathāpi gadataḥ sadasi grahītu-

marhāḥ stha yūyamadhunā vacaso mamāsmāt|

ambhojapakṣmarajaso makarandabindu-

mādhūsarādapi kimādadate na bhṛṅgāḥ||5||

%p.208

garbhīkṛtatribhuvanodaravrtiviśva-

niḥsaṃkhyavāṅmayakṛtāspadavarṇadehā|

kāpyadbhuteyamanaghā parameśvarasya

śaktiḥ sthitā pratimukhaṃ bhuvi mānvānām||6||

yasyāḥ prasādavaśato viniśemuṣāṃ naḥ
kāryārthatattvamanaghasthiti śemuṣīyam|

vaktuṃ nisargamalināmapi vācamittha-

muccaiḥ pravartayati saṃsadi candramauleḥ||7||

bhrāmyantyanargalamitastata eva moha

paṅkapratānamalinā śaśimaulinā dhīḥ|

spaṣṭīkṛte vrajatu nītipathe prasāda-

meṣā śaratsamayabandha ivāpagā vaḥ||8||

vyāpāritā nayapathena jagatyabhīkṣṇaṃ

bhāvā vrajantu mṛdavo 'pi paṭukriyatvam|

prastauti mantrakṛtasaṃskṛtirūpaveṇu-

vīṇāravo 'pi viṣamasya viṣasya nāśam||9||

satkṛtya sādhanaviviktanayānusāra-

nighnāyamānamanasaḥ samayavyapekṣaḥ|

prājyaḥ samīkarabhaso hṛdaye na me 'sti

sāndro rasaḥ kathamivāmraśalāṭuni syāt||10||

%p.209

saṃhārabhānuriva ratnanidhiṃ pratāpa-

riktīkṛtāmalayaśaḥsalilaṃ ya ekaḥ|

cakre hariṃ prakaṭitātanumīnakūrma-

rūpaṃ viśṛṅkhalamakhaṇḍitamaṇḍalāgraḥ||11||

ākarṇatāṇḍavitakīrtilatālavāla-

kodaṇḍamaṇḍalabhujena natottamāṅgāḥ|

yenojjhitā yudhi dayāmṛdunā vijitya

yāthārthyamāpuramarāḥ prathitasya nāmnaḥ||12||

saṅgrāmadugdhajaladheḥ sphuṭakālakūṭa-

lekhāyamānakaravālakarālamadhyāt|

yo 'bhyutthitāṃ kumudagauraruciṃ cakāra

satkīrticandrakalikāṃ śravaṇāvataṃsam||13||

yaḥ sodabhārajaladacchavinā niśāta-

pattreṇa saṃyugamukheṣvasināpi doṣṇaḥ|

sāhāyakaṃ vidadhatā sphuṭamatrapiṣṭa

piṣṭātatāyikarikumbhabhuvorjitaśrīḥ||14||

so 'pyandhakaḥ sakaladānavacakravāla-

bhāsvatkirīṭakaṣaṇakvaṇitāṅghripīṭhaḥ|

helāvaropitanirargalavairivaṃśa-

bāhudrumo 'trabhavatāmabhiyojyapakṣe||15|| (pañcabhiḥ kulakam)

%p.210

ye dānavādhipatayo mṛditā mṛdheṣu

śārṅgāyudhena kathamapyaparaḥ sa tebhyaḥ|

yenetaraḥ śamamupaityanalo jalena

bhasmīkarotyakhilamevatadaurvavahniḥ||16||

naikatra śaktiviratiḥ kvacidasti sarve

bhāvāḥ kriyāsvapariniṣṭhitatāratamyāḥ|

ākalpamaurvadahanena niṣīyamāna-

mambhodhikaculakena papāvagastyaḥ||17||

nirjitya yānvijayinaḥ suralokapālā-

ndaityānasau sakaladinaprabhutāmanaiṣīt|

pratyekamājibhuvi te 'pi ca dṛṣṭasārāḥ

sarvābhisārarabhassena surairajeyāḥ||18||

yatrābhiyogacalite divi devajāta-

mālokya sainikadhutāvanidhūlilekhāḥ|

sasmāra lanaśaśimauliśilīmukhāgni-

saṃdhukṣitatripuradhūmaśikhāvalīnām||19||

dadhre raṇeṣu kanakāṅgadabandhanirya-

daṃśucchaṭāpaṭalavicchuritāsiyaṣṭiḥ|

doṣṇāpi yasya bhuvanakṣayadakṣaśikṣa-

śauryātirekanikaṣopalapaṭṭikā śrīḥ||20||

%p.211

abhyetya yatra caraṇānatibhāji gāḍha-

mānagrahā ripucamūḥ pratipattimūḍhā|

prāptādhikakṣatiraceṣṭata naiva kiṃci-

dāplāvitakṣititalaṃ paramastramaujjhīt||21||

pratyagramauktikaśilāśabalānyavāpya

velātaṭānyaviralaṃ bahudhā vibhinnā|

kīrtiḥ śaśāṅkakalikādhavalā taraṅga-

lekheva dugdhajaladheḥ śriyamāpa yasya||22||

saṃtrāsakampataralāḥ kurute vipakṣa-

sīmantinīrasmṛtigato 'pi sa kālaketuḥ|

yasyācchamauktikanibhena vahanti sindhu-

velāvanāni phalitāmiva kīrtivallīm||23|| (pañcabhiḥ kulakam)

yasya prayāṇasamayeṣu camūvimarda-

nirdāritāvanitalotthitadhūlidigdhāḥ|

śyāmībabhūvurahitonnatavaṃśadāha-

lagnapratāpaśikhidhūmacitā ivāśāḥ||24||

ālanabhagnakarajāṅkurayā nṛsiṃha-

mūrtau navābhra iva garjati śārṅgapāṇau|

yasyotthitābhinavaratnaśalākayeva

lakṣmīruraḥsthalavidūrabhuvā vidadhre||25||

%p.212

saṅgrāmakānanatale 'vacikāya yasya

cārūṇi kīrtikusumāni ripudrumaughāt|

vispaṣṭahetiparighaṭṭanatāghoṣa-

māṇikyanūpurakalakvaṇitā jayaśrīḥ||26||

yaṃ prasthitaṃ samanugantumivāripakṣa-

lakṣmīsvayaṃvarapatiṃ tarasā viceluḥ|

uddāmanāgakaṭakā dharaṇībhṛto 'pi

senāvamardaparikampitabhūmipīṭhāḥ||27||

śakyo hiraṇyakaśipostanayaḥ sa jetu-

māyodhane kathamiva triṇatāṃ dhunānaḥ|

keyūraratnarucivandanamālikā'nka-

pīnonnatāgrajayatoraṇabāhudaṇḍaḥ||28|| (pañcabhiḥ kulakam)

yasminparisphurati saṃyugamūrdhni dūra-

mairāvaṇasya gadaśūnyakalolalagnāḥ|

śaṅke śilīmukhagaṇāḥ kvaṇitacchalena

śauryātirekamatigāḍharujo nininduḥ||29||

dikcakravālaghaṭitāskhalitapratāpa-

tīvrātapavyatikarādiva mandireṣu|

bandīkṛtorjitavipakṣanitambinīnāṃ

śyāmāyitaṃ sapadi yasya mukhendubimbaiḥ||30||

%p.213

romāñcakaṇṭakitatāṃ jaḍimānubandha-

mudvepathutvamatiloṭhanatāmadārḍhyam|
yasyātatāyiṣṭatanā yudhi nāyakasya

saṃdarśanādabhṛta saṃbhramaloladṛṣṭiḥ||31||

yenāvakīrṇamukharāgraśarāgniheti-

tigmatviṣā vidadhire dayitāyamānāḥ|

pluṣṭārikānanatalotthitasāndradhūma-

dhammillabandharacanārucirā ivāśāḥ||32||

śrautaḥ sa mantra iva kasya na śāntihetu-

rāyodhane 'pratirathastimirāsuraḥ syāt|

śokena yasya malinānukaṃroti manda-

saṃcāriṇī ripuvadhūrnijadṛṣṭimeva||33|| (pañcabhiḥ kulakam)

yasyābhiṣeṇanarasapravaṇasya pīna-

hastārgalāntaravinirgataśīkaraughaiḥ|

mārjanti yattajayanāgaghaṭā ripūṇāṃ

digbhittilagnamiva kīrtisudhopalepam||34||

saccakranandakatayāniśamanvitasya

yasyāhaveṣu juhuṣāṃ śriyamāśu dīptām|

%p.214

śaureḥ samagrajagatāmiva saṃkṣayeṣu

kukṣaumatāsthitiralakṣyata śāśtravāṇām||35||

voḍhuṃ kṣamā dhavalamasya yaśaḥpravāha-

mekā na bhūriti vicintya sa yasya dhātrā|

jyotsnānibhena nabhasi sphuṭaśeṣabhoga-

cchāyāchalādavanitāluni ca vyabhāji||36||

līnadvirephavidhutāmarapuṣpakarṇa-

pūrotthito 'nadhigataprasaro 'pi dūrāt|

yasyā"u kesararajonikaraścakāra

nākādhipasya kaluṣatvamabhīkṣṇamakṣṇām||37||

śakyaḥ kathaṃ sa śatadundubhirāhaveṣu

jetuṃ surairdalitasaṃdhivinirgatābhiḥ|

yasya pratāpadahanograśikhāvalībhiḥ

śaṅke bahirjvalitameva divaspṛthivyoḥ||38|| (pañcabhiḥ kulakam)

abhyeyuṣāṃ viracitāñjalibandhamurvī-

tṛṣṇā dayārdramanasā parirakṣatāsūn|

yenopatāpaśamanaikarasena khaḍga-

dhārājalaiḥ śamamanīyata śātravāṇām||39||

bhrāmyannanekaśatapattraśarārirāśi-

sevāspadāhavasarobhuvi rājahaṃsaḥ|

%p.215

yo helayā ciramakhaṇḍayadūḍhaśukla-

pakṣo ripordhavalakīrtimṛṇālavallīḥ||40||

paspandire śikhariṇo 'bdhipayāṃsi dūra-

mākāśavartma paripupluvire 'nuvelam|

pusphoṭa cāvanitalaṃ balacakravāla-

mardena yasya haranṛtta iva prayāṇe||41||

pātālarandhraghaṭitāspadabhogibhoga-

vellajjaṭāvighaṭanāhitapātaśaṅkaḥ|

bhraṣṭārkacandraphaladanturadiglatāgra-

saṃśīryamāṇavikaṭāmbudapattravṛndaḥ||42||

tenāvarugṇakarakesarapakṣmaśobha-

nakṣatraratnakusumastabakojjvalaśrīḥ|

ekena kāladamanāsurakuñjareṇa

nonmūlyate na bhuvanatrayakalpavṛkṣaḥ||43|| (yugalakam)

(yugalakagarbhaṃ pañcabhiḥ kulakam)

utkhātaśātakaravālakarālabāhu-

rutplutya mattajayakuñjarakumbhakūṭāt|
mūrtāṃ ripo ruciradhautadukūlaśuklāṃ

jagrāha kīrtimiva yo yudhi vaijayantīm||44||

%p.216

yasyātatāyijanatāścaraṇapraṇāma-

vailakṣyakhedajanitaṃ paripāṇḍuratvam|

vaktreṣu gopayitumākulitā bhavanti

sevāñjalisthagitadīrghalalāṭapaṭṭāḥ||45||

pārṣṇiprahāraghaṭanārabhasāvadīrṇa-

śalyāyamānavikaṭāsthiśilāvakīrṇam|

yasyāmarādhipagajo 'pi bibharti dāna-

paṅkacchaṭākaluṣakānti kapolamūlam||46||

yasya pratāpadahano dhavalaṃ nināya

vicchāyatāmariyaśaḥ pravijṛmbhamāṇam|

ullaṅghitārṇavataṭaḥ sahasā sahastra

raśmeḥ prakāśa iva śītamarīcibimbam||47||

śakto gavākṣamadhunā ka ivānubandhu-

māyodhaneṣu racitātanujālamāryam|

yatrāribhītitamasā na padaṃ vyadhāni

vispaṣṭapāṇḍurayaśaḥśaśicandrikāḍhye||48|| (pañcabhiḥ
kulakam)

satkarṇikākanakapīṭhapaṭhadviriñca-

nirmuktamañcitadalaṃ harinābhipadmam|

utkhāyaḥ yaḥ karatalena surārirāja-

lakṣmyā vataṃsakapade vinidhātumaicchat||49||

%p.217

saṅgrāmamārgamarubhūmiṣu tigmaraśmi-

raśmicchaṭākhacitakhaḍgamarīcikāsu|

chāyāmupoḍhajaraṭhātidṛḍhoṣmavairi-

cakraṃ na yasya yadavāpa kimadbhutaṃ tat||50||

dordaṇḍadarpadalanākulitatvamāpta-

māyodhaneṣu rabhasātpravijṛmbhamāṇam|

utsṛṣṭikāṅkamiva yo vidadhau nivṛtta-

yuddhoddhatapraharaṇaṃ pratipakṣamekaḥ||51||

yasminsamuccalati phūtkṛtavahnisāndra-

dhūmacchaṭāruṇitakāntikalāpamuccaiḥ|

śeṣaḥ phaṇāmaṇigaṇaṃ pariṇāmipiṇḍa-

kharjūrakomalamadhatta vigāḍhakhedaḥ||52||

taṃ saṃyugāgrabhuvi bhāvaya bhāvayavya(tva)-

mutsṛjya matsaramayaṃ gaṇanātha bhāvam|
unnidratāṃ sumanasāmasakṛccakāra

śauryaṃ madhoriva vijṛmbhitamāśu yasya||53|| (pañcabhiḥ kulakam)

niḥśreṇimūrjitavipakṣacamūṃ vidhāya

kīrtiṃ didṛkṣuriva dikṣu kṛtapratiṣṭhām|

yasyāruroha śaśiśubhrayaśaḥprakāśa-

saudhonnatāṃsaśikharaṃ bhujavīryalakṣmīḥ||54||

%p.218

akṣmāyi yasya śithilīkṛtanāganātha-

vistāribhoganigaḍaṃ bharakharvitaṃ sat|

udvelasindhuparikhaṃ kṣitipīṭhapṛṣṭha-

mājaghnuṣībhirabhitaḥ kakubhaścamūbhiḥ||55||

yasyārikuñjarakaṭeṣu talābhighāta-

līlāvivarṇarudhiraughamalīmaseṣu|

vicchinnadānasalileṣvapi tatkalaṅka-

śaṅkākulaiściramalīyata cañcarīkaiḥ||56||

taṃ ca pratāpavaḍavāmukhavahniheti-

saṃpluṣṭadustaradurantavipakṣasindhum|

helāviḍambitahariṃ ka ivotsaheta

jetuṃ vilaṅghitajagattritayaṃ prajaṅgham||57|| (kalāpakam)

yasyātatāyidayitānayanodabindu-

saṃpātaheturaniśaṃ virarāja khaḍgaḥ|

pīnāṃsakūṭavikaṭonnatabāhudaṇḍa-

niryatpratāpaśikhidhūma ivāhaveṣu||58||

āskandalagnabalabaṃhimabhūribhāra-

namrīkṛtaṃ vidhuritasthitidiggajendram|

śeṣeṇa yasya dharaṇīvalayaṃ kathaṃci-

dutkṣiptakuñcitaphaṇānikareṇa babhre||59||

āpīnamagnajayakuñjarakumbhacīna-

piṣṭacchaṭācchuritatoyataraṅgatāmrāḥ|

yatsainikairdadṛśire jaladhestaṭeṣu

garbhīkṛtaurvadahanā iva vārivāhāḥ||60||

%p.219

yasya prayāṇasamayeṣu vaśīkṛtānāṃ

vailakṣyakhedajanitaṃ paripāṇḍuratvam|

nihnūyate sapadi pādanakhāṃśujāla-

lepena śaṅkhaśucinā vadaneṣvarīṇām||61||

mandapratāpaghaṭane sati tigmabhāsi

paryastaśoṇitarasāruṇamaṇḍalāgre|

chāyādrumeṇa raṇavartmagatena tena

dūrāyatonnatibhṛtā saviśeṣamūhe||62|| (pañcabhiḥ kulakam)

vyūhaṃ samāracaya tejaya sainikaugha-

māsphālayeṣvasanamāśu vimuñca bāṇān|

bhinddhi kṣaṇātkarighaṭā dalayāśvavārā-

nācerivāṃsamiti yo 'rigaṇaṃ vyamṛdgāt||63||

māyāprapañcavivaśīkṛtavigraheṇa

yenāvalokayata eva śaśāṅkagauram|

vismāyinastridaśadānavamaṇḍalasya

daityāriṇāmṛtamivāśu yaśo 'pajahne||64||

yasyābhiyātibhavaneṣvasamāptacitra-

saṃbhārabhittipuruṣā malinībhavantaḥ|

unmīlanāvasaraśūnyadṛśaḥ samiddhāṃ

dadhyurdivāniśamiva śriyamavyavasthām||65||

%p.220

nābhātikomalakapolatalārpitaika-

hastāṅgulīnakhamayūkhaśikhāvakīrṇam|

yasyātatāyiyuvaternavayauvane 'pi

bibhrajjarādhavalatāmiva karṇamūlam||66||

śakyaḥ kathaṃ sa raṇavartmani dhūmaketu-

rutsoḍhumanyasubhaṭairdṛḍhamūlabandhaḥ|

ullāsikīrtidhavalāñcitavaijayantī-

ruddhākhilāmbaratalonnatabāhudaṇḍaḥ||67|| (pañcabhiḥ kulakam)

lakṣmīlatāmakṛta yo balidānavasya

paryucchvasatsumanasaṃ phalabandhahṛdyām|

viśrāṇanāmalajalasphuṭakhaḍgayaṣṭi-

dhārānirargalanipātavirugṇamūlām||68||

śītāṃśuśubhraruci laṅghayato jaganti

yasyātmanā saha yaśo balibandhahetoḥ|

pādāravindamakarandarasāyamāna-

mandākinīsaliladhautamivodanaṃsīt||69||

vicchinnadaityapatiniṣṭhurakaṇṭhapīṭha-

vipyaṇṇaśoṇitamalīmasaśātadhāram|

%p.221

pratyagraṭaṅkaghaṭanāpariṣekalagna-

paṅkacchaṭāṅkamiva yasya vibhāti cakram||70||

preṅkhannakhaprakaradīdhitipakṣmapaṅkti-

raktāṅgulīdalakulaṃ virarāja yasya|

viśvākṛteratanupāṇisarojayugma-

muttambhitārkaśaśimaṇḍalabījakośam||71||

yasyācakāsatitarāṃ pratipannaviśva-

rūpasya dīrghasaralā bahutāmavāptāḥ|

niḥśeṣaṣodaśanitambavatīsahastra-

gāḍhopagūhanarasādiva bāhudaṇḍāḥ||72||

yasyādhivārinidhi kharvitaśeṣabhoga-

śayyānirargalavivartanavibhramaśrīḥ|

helāvinirmṛditaśoṇitapaṅkagarbha-

dūrāvamagnamadhukaiṭabhaṭiṭṭibhāsīt||73||

phūtkārapāvakaśikhānikaro didhakṣu-

rākrāntakāliyaphaṇānikurumbamuktaḥ|

nirvāpitaḥ sapadi yasya śikhaṇḍamūla-

niṣyandamānayamunājalanirjharaughaiḥ||74||

yasya vyalokyata navāmbudanīlakānti-

ruttālakeśivadanāvaṭasīmni bāhuḥ|

%p.222

bibhradvisārivaḍavāmukharandhralagna-

velānilāvadhutasindhutaraṅgalīlām||75||

bibhyatsa kaiṭabharipuḥ sphuṭakolasiṃha-

rūpāmavāpa vanabhūmimiva vyavasthām|

yebhyaḥ sacāmarakarāmamarādhirāja-

lakṣmīṃ mukhekṣaṇaparāṃ paramāṃ dadhadbhyaḥ||76||

kiṃ kīrtitairbahubhiratra kṛtātmabhistai-

ranyaiśca sāramidameva nanu bruve vaḥ|

śaṃsanti nītihṛdayaṃ sudhiyastadeta-

dālocyate svaparapakṣabalābalaṃ yat||77|| (daśabhiḥ kulakam)

vaktrāmṛtāṃśukiraṇāhatamapyabhīkṣṇa-

munnidrameva dadhati karapuṇḍarīkam|

lakṣmīrnṛṇāṃ matimatāmiha cittavṛtti-

lakṣmīrnṛṇāṃ matimatāmiha cittavṛtti-

māhlādayatyadhikameva nayādavāptā||78||

tattasya kaścidupayātu samīpamāśu

saṃdeśadānacaturo ditijasya dūtaḥ|

bhinnetaraprakṛtimaṇḍalakāryatattva-

bodhe yataḥ praṇidhireva ripostamāhuḥ||79||

%p.223

tenodito 'pi madhuraṃ suralokakārya-

māryāḥ sa no 'surapatiḥ pratipatsyate cet|

sarvakriyāsu bhavatāṃ tadavastha eva

daṇḍastataḥ samupapāditasadvyavasthaḥ||80||

iti nayaguṇagarbhaṃ kīrtitaṃ vo mayaita-

nna mama ditisutebhyaḥ kācidastyatra bhītiḥ|

vibhurayamadhunāste kāryadolādhirūḍhaḥ

kimaparamiti tarkātītamārgaṃ na vidmaḥ||81||

ityāndolitaratnakuṇḍalaśikhānirghṛṣṭagaṇḍasthalo

vākyaṃ nītipathānusāri rabhasāduktvā vyaraṃsīdasau|

śaṃsansādhviti tacca kālamusalaṃ dūtye niyojya dviṣaḥ

śūlī bandijanābhyudīritajayajyotkāramaujjhītsabhām||82||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtasaṃpreṣaṇanirūpaṇo nāma
ṣoḍaśaḥ sargaḥ|

saptadaśaḥ sargaḥ|

uttasthuṣyatha divasārdhaśaṅkhaśabde rāmābhistadanucarāḥ
savibhramābhiḥ|

uccetuṃ tarukusumāni mandarādrernirjagmurmuditadhiyaḥ
kṛtānuyātrāḥ||1||

taṃ nānāphalarasapānasaṅgamatavyāvalgatkapikaraluptamātuluṅgam|

kalpāntotthitapavanābhighātasākṣivyāvṛttivyatikararatnagaṇḍaśailam||2||

%p.224

prabhrāmyatsurapuradīrghikodagāhavyāsaktadvipakaraśīkarokṣitārkam|

kuñjāntaḥ
phaitamṛgendranādalīlāvitrasyaccamaracamūracakravālam||3||

udvellattaṭakaladhautakalpavalīsaṃtānastimitataḍidvilāsamegham|

saṃbhuktatridaśavadhūviśīrṇabhūṣāratnāṃśucchuritaguhāgṛhāgrabhittim||4||

sthūlāśmapratiphaladacchanirjharāmbhonirdhūtatridaśavadhūratāntakhedam|

prabhrāmyadravirathavājivaktraniryatphenaughastabakitaratnasānukuñjam||5||

svacchāmbhaḥ
kaṭakasarastaṭāntakūjatkādambīdalitamṛṇālakāṇḍakhaṇḍam|

dāvāgnivyatikaradahyamānabhūripratyagrāgurumavalokya remire te||6||
(pañcabhiḥ kulakam)

lāvaṇyaglapitaśaranniśākarāṇi śyāmānāmiva paripaśyatāṃ
mukhāni|

taccitraṃ sugatatayā yadanvitānāṃ
pādānāmaviralarāgatāvirāsīt||7||

bibhrāṇā vipulakabandhatāṃ jayantyo niḥśeṣaṃ
bhuvanamudīrṇakambunādāḥ|

pratyagrojjvalakaravālikāstaruṇyastanvānā
ruciratarāṅgadopaśobhām||8||

aṅgānāmasamaratāntatābhirāmāṃ bibhratyaḥ
śriyamasiropaghātabhājām|

bhūyasyovanamanu nāyakānuyātāstāḥ senā iva kusumāyudhasya
celuḥ||9|| (yugalakam)

yāntīnāṃ vijitavinidrapaṅkajānāṃ pādānāṃ kumudavanāni
saṃmadena|

mañjīrakvaṇitavikṛṣyamāṇahaṃsavyājenānugamamiva
vyadhurvadhūnām||10||

%p.225

kāntānāṃ kucakalaśairyathāyathohe tuṅgatvaṃ
vyavadadhadānanendulakṣmīm|

tāmudvīkṣitumiva taistathā tathāptairvistāraṃ kṣitiravatastare
nitambaiḥ||11||

visraste tridaśapuraṃdhriruttarīye paśyantī dayitanakhakṣataṃ
stanāgre|

caskhālānavahitacittavṛtti yāntī premāho kvacidapi nekṣate
vyapāyam||12||

ālokya priyatamacumbicakrāṅkasphuradaravindavṛndamambhaḥ|

autsukyātkila jaghanālasāḥ priyāṇāṃ kaṇṭhāntaḥ
praṇihitadorlataṃ yayustāḥ||13||

nyasyantī sapadi padāni tatpadeṣu svedāmbhaḥ kaṇakakarālitāni
paścāt|

saṃcele dayitatamasya vartmanaikā premāho
vividhavidhiprapañcadakṣam||14||

kasyāścillalitagatāgataiḥ prayāntyāḥ saṃsaktaṃ bhujalatayā
vighaṭyamānaḥ|

cakrandāsulabhanitambapātaśaṅkāsaṃmohādiva
maṇimekhalākalāpaḥ||15||

mā smaiṣāṃ pathi paruṣe kadarthanā bhūtpādānāmiti dayayeva
komalānām|

svacchāyākisalayasaṃstaraḥ purastādātene
'ruṇamaṇinūpurairvadhūnām||16||

klāmyantyāḥ pratipathamāśu vījitāyāḥ
sakhyārānnavaśikhipicchanālagauraḥ|

kasyāścidvimalakapolabimbitaśrīruttaṃsastabakapade prakīrṇako
'bhūt||17||

anyasyā dayitakarāvalambipāṇestatsparśāhitapulakānubandhabhājaiḥ|

gacchantyāḥ pathi vicakāsa vaktraśobhā nīvī ca
ślathitanitambabimbavāsāḥ||18||

sarpantyāḥ kisalayapāṇinā muhūrtaṃ śliṣyantī tarugahane
'bhiveṣṭya dūrāt|

śyāmāyāstanumabhimīta madhyabhāgaṃ kasyāścitprakaṭakutūhaleva
vallī||19||

gacchantyastanukhagajālapādamudrānyāsānāmudadhipuraṃdhrisaikatānām|

sundaryaḥ sarasanakhakṣatāvacūlaistulyatvaṃ vikaṭakaṭīrakaiḥ
śaśaṃsuḥ||20||

%p.226

uttānasthitivikarālakālajaṅghavyākośāṅgulikhagapādanirviśeṣam|

saṃsthānaṃ tanutaranālapattramagre nārobhiḥ
pratipathamaikṣyataurubūkam||21||

tāḥ śobhādhigataparasparopamānaṃ
śrotrākṣistanakarapādamudvahantyaḥ|

sadvartmasthitimapi pakṣmapaṅktimūhuryajjihmāṃ tadavamatāmiva
prapede||22||

āhlādaṃ śiśiratarāvamarśahṛdyāḥ kurvatyo
'dhikamapariplavaprakāśāḥ|

aurvaryaḥ sphuradaghanāvalambibimbā bimboṣṭhyo
bibabhurapūrvavidyutastāḥ||23||

ākṣiptapriyatamacetasā tadānīṃ puṣpeṣusphuṭamavatāvadhānayogam|

paryāptasvarapadatālasacchriyoccairgāndharvasthitiratha yauvatena
tene||24||

ābhāsvatkiraṇakarālaratnahārapratyagrāṃ
dadhadalakāspadāmabhikhyām|

vaidagdhīṃ yuvatijano 'tha
puṣpakāñcīchāyāvāndraviṇapaterivālambe||25||

tuṅgatvaṃ kucakalaśeṣvanāthaṅganānāṃ vistāraṃ
vikaṭakaṭīrakasthalīṣu|

madhyeṣu kramimadaśāṃ śaśaṃsa loko bhāveṣu sthitirucitā janasya
śasyā||26||

%pp.227

prāptānāmabalatayāpi niḥsahatvaṃ bhraṣṭānāṃ na tu
balibhāvalagnatāyāḥ|

uttuṅgaiḥ kucakalaśairabhāri tāsāṃ sadvṛttairapi
caturaśratāśrayā śrīḥ||27||

vispaṣṭadraḍhimaguṇābhirāmarūpaiḥ
satsthānasthitibhiranūnalakṣaṇāḍhyaiḥ|

rāmāṇāṃ karaṇagaṇairivāṅgahārā nājahnuḥ śriyamatha
mauktikairna hārāḥ||28||

śṛṅgārasthitiramaṇīyanarmagarbhavyāpārātanurasanāyakānuyātā|

rambhorūratha caturaṅkalāñchitaśrīḥ pratyagrāmatanuta nāṭikeva
śobhām||29||

bibhratyā samakaraketanaśriyoccaiḥ
pratyagrāmadharadalapravālavallīm|

mārgasthaṃ hariṇadṛśā janaṃ harantyā lāvaṇyaṃ jalanidhivelayeva
bheje||30||

%p.228

saṃspaṣṭaścaraṇatalena pakṣmalākṣyā saṃsaktaiḥ
stabakaśatairaśokavṛkṣaḥ|

kṣepīyaḥ pathi vikasallatākulo 'bhūnmārgasthaḥ ka iva na bhājanaṃ
vibhūteḥ||31||

nanvasminrataguruṇā samaṃ nikuñje viśramya vyapanaya
tāvadadhvakhedam|

ityārādakṛta navāṃśukāñcalāgravyāsaktā vratatirivārthanāṃ
ramaṇyāḥ||32||

anyasyā guru jaghanaṃ babhāra paścādayāntyāḥ sphuṭamadhikaṃ
sagauravatvam|

paśyantyāṃ pratiyuvatau sarāgamenāṃ
yatkāntaściramanupālayāṃcakāra||33||

anvīye madhukaramaṇḍalena tāvatsaṃsarpannupavanamārutaḥ sugandhiḥ|

yāvatstrīparimalagocaro na lebhe ko nādyaṃ tyajati padaṃ
viśeṣalābhāt||34||

prastāve navamadhumāsanāṭakasya
sthitvāntargahanalatātiraskariṇyāḥ|

prārabdhā parabhṛtanartakena kūjā straiṇasya
śrutimaharatprarocanameva||35||

bibhrāṇaṃ vasanamivāntarāpi cūtaṃ sāmodasthiti
girikarṇikābhirāmam|

gāṇikyaṃ savikaṭahāratāṃ dadhattatkṣmābhartustaṭamanu kānanaṃ
ca reje||36||

nirvāṇasthitimapavartitailamuccairavyāptaṃ na
mṛdumarudvidhīyamānam|
taṃ prātastanamiva dīpakaṃ vilokya straiṇena
dviguṇaratābhilāṣatāpe||37||

%p.229

bibhrāṇaḥ kanakamayaṃ nu bījakośavyājenātanucaṣakaṃ
kuśeśayinyāḥ|

utkṣiptastaraladalāṅgulirvyaloki śyāmābhiḥ kara iva bhāskarasya
padmaḥ||38||

gacchantaḥ pathi ghaṭitā nikuñjadeśe viśrāntāḥ kvacana
parasparaṃ yuvānaḥ|

sauhārdaṃ vidadhurayantraṇaṃ kriyāṇaṃ visrambhaḥ suhṛdi phalaṃ
nanu pradhānam||39||

vāmabhrūmukhamadirāsugandhisekavyāsaṅgasphuṭabakuladrumaprasūnam|

bhṛṅgālīcaraṇavidhūtapakṣmamālāparyastastabakaparāgaparibhadram||40||

udgacchannavalavalīlavaṅgapuṣpapratyagrātanutarasaurabhābhirāmam|

dikcakrasphuradanubandhigandhaphullanmandārastabakamadhuprasaṅgibhṛṅgam||41||

sacchayaṃ vipinamanupraviśya
pārśvavyāsaktapriyakaralagnapāṇipadmaḥ|

praścyotannavamakarandapānalīlāvisrambhātiśayasukhopalabdhanidraiḥ||42||

aikṣiṣṭa bhramarakulaiḥ kṛtaṃ gurutvaṃ valīināṃ yuvatijanastadā
natānām|

kasyārthī na bhavati gauravāya loke saṃpannābhimataphalaḥ
samāśrito vā||43|| (cakvalakam)

ābaddhakramaharikampyamānasālā sā rāmābhigamasamākulā tadānīm|

laṅkeva sphuṭaśukasāraṇā vanorvī babhrāje
ghanarucirakṣasānuviddhā||44||

ākarṣanmadhurasaśīkarānvanebhyaḥ
śephālīkusumakaṣāyagndhagarbhaḥ|

ānandaṃ marudatanottanudarīṇāṃ kaḥ śreyānadhikaguṇatvamāpya na
syāt||45||

%p.230

eko 'pi prasavśaraḥ sa kena sahyo nānātmā kimu gaṇanātigocaro yaḥ|

tadbhinne hṛdi caritārtha eva kāmo māninyāṃ na
unarabhūdadhijyacāpaḥ||46||

vāsantyaḥ kusumabhṛtaśca kundavallyo graiṣmyaśca pratigiri
pāṭalāḥ praphullāḥ|

anyonyaṃ yuvatijanasya mānabhaṅgaprāgalbhyaṃ
vyatijahasustarāmivārāt||47||

rāmāṇāṃ navanavamālikāvikāsapratyagraprasavatiraskṛtaṃ
tadānīm|

prārambhe pariṇatimāpa mānadhairyaṃ sugrīṣme mukulamivātha
kundapuṣpam||48||

pratyagrāṅkuraracitaśriyaṃ vanālī bibhrāṇā viṭapatatiṃ
sapattrinādām|

abhyarṇā śaradiva nimnagātaṭorvīmānandaṃ vyatanuta
mattakāśinīnām||49||

utsṛya pravikacacūtayaṣṭimuccaistṛṣṇāndhā api
paribabhramurdvirephāḥ|

kāntāsye śvasitasugandhini prakarṣānnaivārtā laghuni pade bhavanti
dhīrāḥ||50||

saṃsthānaṃ dadhadupari cchadatrayasya tretāgnisthitisadṛśaṃ
nitambinībhiḥ|

nṛtyantyāḥ pavanavaśāllatāṅganāyāḥ kāṅgūlaḥ kara iva pallavo
vyaloki||51||

bibhrāṇairadhikaguṇatvamaṅganānāṃ hastāgraiḥ prasabhamakāri
pallavānām|

pratyagrojjvalanijaśobhayā sarāgairbhagnānāmapi punarukta eva
bhaṅgaḥ||52||

%p.231

mūlasthapriyanakhamaṇḍanasya bāhorutkṣepātpratiyuvatiṃ
vidūnayantyāḥ|

āditsordrumaviṭapāgravartipuṣpaṃ pu.patve 'pyamṛtaphalatvameva
bhīroḥ||53||

śliṣyantyā
viṭapaśikhāśrayaprasūnavyāditsāsarabhasacetasastaruṇyāḥ|

aprāptaprasavaphalodayo 'pi śākhī saṃpattiṃ
phalabharaśālinīmavāpa||54||

śākhāgrasthiti kusumaṃ tarorjighṛkṣuryatpīnastanavinatā śaśāka
nāptum|

tatrāsīdrataguruṇā vilūya datte pratyakṣaṃ pratiyuvateḥ samunnatā
strī||55||

bibhrāṇai rasabhraśālitāmabhīkṣṇaṃ
rāgaśrīsamudayaśobhibhistadānīm|

divyastrīkarajaparikṣataistarūṇāṃ tāruṇyaṃ saphalamabhāri
pallavaughaiḥ||56||

bhagnānāmagaṇitatadvipattidoṣairvallīnāṃ madhu kusumeṣvapāyi
bhṛṅgaiḥ|

yuktānāṃ taralatayā malīmasānāṃ na svārthātkvacidatiricyate
'nurodhaḥ||57||

kurvāṇā pṛthuni vadhūrnitambabimbe visrastaṃ
vasanamanāsthadurvinītam|

vispaṣṭāmanurahasaṃ priyasya nānyā na vyāñjīnnidhuvanalālasāṃ
sphurantīm||58||

bhrūkṣepānugatanikuñjadattadṛṣṭerākūtaṃ sapadi niśemuṣī
priyasya|

tadvartmanyaviśata kācidiṅgitajñā no kārye kvacana bhavanti
dīrghasūtrāḥ||59||

niḥśvāsairaviralasaurabhairvikṛṣṭaḥ śyāmāyāḥ karakamalena
saṃbhramantyāḥ|

babhrāmābhimukhamapākṛto 'pi bhṛṅgaḥ paryāptaṃ na khalu
malīmasasya dhārṣṭyam||60||

kāntānāṃ karakamalairanaukahānāṃ lupteṣu prasabhamupetya
pallaveṣu|

dhūtānāmupavanavāhibhiḥ samīraiḥ kiṃ citraṃ
yadasumanaskatāvirāsīt||61||

%p.232

vyāviddhā
madhukarapaṅktidhūmyayārādābhāsīdadhikamaśokapādapasya|

pluṣyantī sapadi manāṃsi māninīnāmātāmracchavirabhiluṅkhiteva
vallī||62||

nīlābjaṃ śravaṇavataṃsatāṃ taruṇyā yadbhartrā
vikacamanīyatānataṃ sat|

ātmānaṃ vimalakapoladarpaṇasthaṃ
tacchobhātiśayaparītamaikṣateva||63||

na śreyānsamamadhikaśriyā virodho yuktātra praṇatiritīva
pīvarorvāḥ|

uttaṃsotpalamavanamya dūramakṣṇaḥ prāstāvītstavamiva
cañcarīkaśabdaiḥ||64||

ātāmrāsitadhavalaiḥ prasūnavṛkṣaiḥ stheyobhiḥ
kṛtavasatisthitestadānīm|

vyātasthe smaraṇabhuvo vanasthalīṣu
sthūlabhaiściramavisaṃsthulasphulaśrīḥ||65||

paryaśrustrutiparipāṭalatvamakṣṇoḥ kurvāṇaṃ manasi manoramaṃ
vyalīkam|

māninyo raja iva cakṣuṣi praviṣṭaṃ saṃrambhasphuradadharā na
paryamṛṣyan||66||

kurvāṇāmadhitaru sugrahe 'pi puṣpe hastāgraṃ sapadi yuvā svayaṃ
praditsuḥ|

rambhorūmarudhadanekayuktibhedaiḥ premāho racayitumahite
'nukūlam||67||

naikatra śravasi tathā sahematāḍītāṭaṅke 'pyakṛta vadhūḥ
prasādhitāsthām|

anyatra priyakarakṛṣṭalambapālīvinyastacchadasubhage
yathābhyamitram||68||

anyasyāḥ surabhimukhānilāvakṛṣṭā vaktrendoḥ
pṛthupariveśacakrabandham|

bhṛṅgāṇāṃ
tatirakarotpatattravātavyādhūtastabakavataṃsadhūlijālaiḥ||69||

unnidracchadamupadeti puṣpamārādānītaṃ dayitatamena menakāśrīḥ|

vibbokāñcitavinihiñcitottamā"gnā
vāmorūrabhimukhamagrahītsapatnyāḥ||70||

vyatyāsāddayitatamena kāpi nāmnaḥ prattāyāmapi
sumanasyamarpahetoḥ|

saṃrambhasphuradadharāruṇekṣaṇaśrīstaccittraṃ yadasumanaskatāṃ
prapede||71||

%p.233

viśrāmyatkucayugalorasi priyasya smerānyā
mṛducaraṇāgradurniviṣṭa|

ādāya skhalanapadaṃ viloladṛṣṭiḥ kaṇṭhāntaḥ
praṇihitabāhukandalīkā||72||

saṃrambhonnamitanitāntatāntamadhyā bhūyo 'pi sthitimadhijagmuṣī
kathaṃcit|

āmodāpahṛtamadhuvrataṃ natabhrūruttaṃsaṃ śirasi babandha
bandhuraśrīḥ||73|| (yugalakam)

kasyāściddayitakarābjayojitena śrotrāgre taruṇatamālapallavena|

dhūmenāviratamivābhihanyamānaṃ bāṣpāmbhaḥ pratiyuvatermumoca
cakṣuḥ||74||

nīrandhravratatitirohite 'parasyāḥ sāśaṅkaṃ dayitatame babhūva
cetaḥ|

adhyāste hṛdayamakṛtrimapriyāṇāṃ kāntānāmatibahumatsaro
hyanaṅgaḥ||75||

saṃbādhādvirahitavallabhā tadānīṃ gāyantī
raṇaraṇakāttapañcamaikā|

nirlakṣaṃ kusumaparigrahāya subhrūḥ saṃdaṃśaṃ
suciramababhramatkarāgram||76||

spaṣṭākṣibhruvavikṛtiprapañcaśobhī śrṅgārākṛtipiśuno
vipakṣavāmaḥ|

sagrīvānirupamarecako jajṛmbhe rambhorvā dayitavilokanena
hāvaḥ||77||

rāmāṇāṃ
drumaviṭapāgrajanmapuṣpavyāditsārabhasavaśātsavepathubhyaḥ|

hāraughaiḥ pravigalitaṃ payodharebhyo nodvṛttaiḥ saha guṇināṃ
cirāya yogaḥ||78||

%p.234

nepathye masṛṇamanorame kṛtāsthā śṛṅgārāñcitarasaśālitāṃ
vahantī|
kāntasya pramadamudāranṛttalīlā rambhorūratanuta kaiśikīva
vṛttiḥ||79||

saṃphullannavanavapuṣpaśekharāṅke niḥśaṅkaṃ madhu
papuṣībhirantarāle|

kāntānāṃ citarasasaṃcitena ceto rāmābhirmadakilakiñcitena
jahre||80||

bibhrāṇā śrutisukhatāṃ manoramaśrīryāntīnāṃ vanabhuvi
mattakāśinīnām|

māyūrī kalavirutiḥ svarāśrayatvaṃ saṃprāptā vyatanuta mārjaneva
śobhām||81||

prāptāyā rahasi manorameṇa yogaṃ rāmāyāḥ
pramadabharotthamīkṣaṇāmbhaḥ|

pattrālīṃ sapadi dudhāva gaṇḍabhittāvaśreyo jagati bhavejjaḍānna
keṣām||82||

akṣuṇṇā bata śatamanyutā taveyaṃ sāścaryā subhaga vinirmame
vidhātrā|

niḥśaṅkaṃ vidadhata eva gotrabhedaṃ vajraste nivasati vāci yanna
pāṇau||83||

ityārādabhidadhuṣīṃ punaḥ sapatnīnāmnaivāvanataśirā
yuvānunīṣuḥ|

bāṣpāmbhaḥplutanayanāṃ vijṛmbhitāntaḥ saṃtāpāmapi yuvatiṃ
vyadhātsahāsām||84|| (yugalakam)

vīkṣyārādvanabhuvi cūtaśākhivallīṃ valgantīṃ
kusumaṣṭaṣatkahastabhallīm|

nirmānā yuvatirabhūdrate vidheyā nautsukyāṃ vrajati hi
ramyadarśanātkaḥ||85||

%p.235

uttuṅgadrumakusumagrahābhilāṣāduttānīkṛtavadanaśriyo 'vataṃsaḥ|

sasraṃse yuvatijanasya karṇamūlādārūḍho vinipatatīti nātra
citram||86||

kāntāyāḥ kusumarajo vilocanasthaṃ
yatpreyānvadanasamīraṇairnirāsthat|

tenaiva pratiyuvateḥ samīpabhājaḥ kāluṣyaṃ yugalamanāyi
dūramakṣṇoḥ||87||

utkṣiptā kusumajighṛkṣayā tadānīṃ tanvaṅgyāḥ
sadupalapattramaṇḍanaśrīḥ|

aklāmyadujalatikātisaukumāryātsadvṛttairapi khalu khedameti
kaścit||88||

vibhrāṇe sphuṭataraśuṣkavarṇageyasthānīye
nirupamavaktrapāṇiśobhām|

vicchittiṃ vapuṣi vilokya vallabhāyāḥ prāṇeśo vipulavilocanotsavo
'bhūt||89||

ābadhya srajamabhidhāviparyayeṇa śyāmāyā
dadadativaimanasyabhājaḥ|

vailakṣyāgamaparipāṇḍurānano 'nyo
niḥspandasthitirakarojjharaṅkaśaṅkām||90||

sāgaske suhṛdi savepathutvamāpa
svedāmbhaḥplutapulakāṅkurotkarāsīt|

ādātuṃ sutanuriyeṣa cāvahitthaṃ premāho yuvatiṣu
maugdhyadurvidagdham||91||

utsṛjya sphuṭaravarṇaśobhamārānnirgandhaṃ yuvatijano 'tha
karṇikāram|

āditsuḥ surabhitayā lavaṅgamabhyaidākārādapi guṇa eti
vallabhatvam||92||

bhrāmyadbhirdhanamakarandaśīdhupānavyāsaṅgapramuditamānasaistadānīm|

saṃrambhādaliyuvabhirvitanyamāno na strībhirna navalatotsavaḥ
śaśaṃse||93||

%p.236

saugandhyādaviralakāntisaukumāryāttadvaktrairatha vijitaḥ
sarojakhaṇḍaḥ|

bhṛṅgaughaiḥ kvacidapi nādhyavatsyatārādvañcyante na khalu
parairviśeṣaniṣṭhāḥ||94||

bibhratyaḥ prakṛtimanoramākṛtitvaṃ tā
mālyagrathanavikalpaśilpadakṣāḥ|

prāṇeśānatha saviśeṣameva jahruḥ sādhīyo harati guṇāntareṇa
guṇyaḥ||95||

ślakṣṇatvaṃ viralavilepanaśriyastā bibhratyo
ruciratarāṅgavartanābhiḥ|

sadrūpāḥ salalitanāṭyacitrabhittīrālokyābhimatajanaḥ pupoṣa
toṣam||96||

gacchanti prakṛtimanoramāḥ kadācitkālena sphuṭamasatā guṇena
yogam|

niḥśvāsaśvasanaparamparābhirāsāṃ saugandhyaṃ yaducitamāpi
karṇikāraiḥ||97||

preyasyā nibiḍanitambabimbaśobhāmāditsuḥ kusumamayīṃ vidhāya
kāñcīm|

yāmārātsarasamanā yuvopaninye saṃsargātpratiyuvateḥ
kṛtāparādhaḥ||98||

prāptastatsmaraṇasaroṣapāṭalākṣyā sasmerānananalinastayā
babandhe|

prāyeṇa hyananuguṇe vidhāvupaiti dhyātor 'thaḥ pariṇatimanyathaiva
puṃsām||99|| (yugalakam)

niḥśvāsāvadhutapayodharā vihāravyāpārādvanabhuvi mamluṣī
tadānīm|

svedāmbhaḥkaṇanikaraṃ mumoca subhrūḥ śephālī pavanahateva
puṣpavarṣam||100||

pramlānāñcitapuṭatāmarālakeśyā bibhrāṇā
nipatitatārakābhirāmā|

anyasyā vipinavihāravibhrameṇa śrāntāyā dayitatamaṃ jahāra
dṛṣṭiḥ||101||

%p.237

bhrāntāyā giritaṭakānane mṛgākṣyāḥ prekṣyatvaṃ dayitatamasya
jagbhivāṃsaḥ|

svidyantya babhuravalagnabinducitrāḥ prottuṅgastanataṭavartino
nakhāṅkāḥ||102||

prāptāyāḥ kisalayapāṇinopakaṇṭhaṃ
kasyāścitkusumarajobhirāsajadbhiḥ|

ālīva drutamalikhallatā kapole nirdhautāṃ śramasalilena
pattravallīm||103||

sarvartugrathitamanoramaśriyo 'drāvunnidrastabakabhṛto yathāviśeṣam|

bhṛṅgebhyo bhṛśataramasvadanta vallyo bhāvānāṃ bhavati kutaḥ
prakarṣaniṣṭhā||104||

ākṛṣyāṃśukamamalaṃ navoḍhavadhvāstaddṛṣṭiprakaṭakutūhalasya
bhartuḥ|

vispaṣṭaṃ vratatiradarśayanmukhenduṃ bhavyānāṃ bhavati yatastator
'thasiddhiḥ||105||

pātratvaṃ manasijalāsakasya yātā nartitvā kusumavihāranāṭakānte|

viṣkambhasthitiviśadapraveśamārgānnirjamuḥ kamaladṛśo 'tha
kānanāṅkāt||106||

spaṣṭehāmṛgḍimavīthikaṃ sadaṅkavyāyogaṃ tadanu vihṛtya
niḥsahāṅgyaḥ|

atyākṣuḥ sphuṭadaśarūpakavyavasthaṃ manthādrermaṇitaṭakānanaṃ
ramaṇyaḥ||107||

%p.238

bibhrāṇaṃ diśi diśi rāsakaṅkalīlāṃ
nānānvānugataviśālatālaśobham|

sundaryaḥ kathamapi tadvanaṃ jahustā ramyāḥ syuḥ ka iva hi
sutyajāḥ padārthāḥ||108||

preyobhiḥ samamavagāhya kānanorvīṃ dehārdhasthitiriva
śūliśailaputryoḥ|

rāmābhirna rucirasaikatābhirāmā nāloki tridaśataraṅgiṇī
vidūrāt||101||

kūjantīṃ madhukaramaṇḍalīṃ purastādālokya
stabakitakovidāralīnām|

prauḍhatvāddayitatamena kāpi sārdhaṃ prastāvaṃ vyatanuta kovidā
ralīnām||110||

bhāti sma vallabhakaragrathitaṃ nitamba-

bimbāvalambi raśanāguṇadāma pauṣpam|

cārubhruvaḥ pracurasaurabhalobhalīna-

śiñjānahārimadhupāvalikiṅkiṇīkam||111||

uttaṃsabhāgakucabandhurakaṃdharāgra-

kāñcīguṇāspadavicitravinidrapuṣpāḥ|

rejuḥ kuśeśayadṛśaḥ kusumāyudhasya

sugrīṣmakeṇa racitā iva hetiśālāḥ||112||

atha vipinavihāraklāntijanmānanendu-

grahagaṇaparivārasvedabindūdramānām|

%p.239

śriyamiva parimāṣṭuṃ śvāsasaugandhyalubhya-

nmadhukarakulapakṣairvījyamānāḥ salīlam||113||

kallolānilaloladolanalalaccāmīkarāmbhoruhāṃ

ratnakṣodaparāgasaikatabhuvaṃ maṅktuṃ surasyandinīm|

preyobhiḥ samamucchvasatkucabharaklāmyannitambasthalī-

līlāmantharacāracārucaraṇanyāsā natāṅgyo yayuḥ||114||
(yugalakam)

iti śrībālabṛhaspatyanuīvino vāgīśvarāṅkasya
vidyādhipatayparanāmno mahākave rājānakaśrīratnākarasya kṛtau
ratnāṅke haravijaye mahākāvye kusumāvacayavarṇano nāma saptadaśaḥ
sargaḥ|

aṣṭādaśaḥ sargaḥ|

kurvannaṅgaklāntimarkaprakāśo gacchantībhirmanyunevāṅganābhiḥ|

phullannīlāmbhojasaṃvādinetracchāyāpātaiḥ khaṇḍaśo 'tha
vyadhāyi||1||

āśāplāvisvacchalāvaṇyakāntijyotsnāpūrāpahnutānyapyaśeṣam|

chattrāṇyuccairdhāryamāṇāni tāsāṃ haimaiḥ
pāṇḍūnyanvamīyanta daṇḍaiḥ||2||

tiryagjyotsnāpāṇḍubhāsā dhṛtena cchattreṇānyā rājati sma
vrajantī|

vaktrendoḥ svinmaṇḍalāgreṇa
cañcanmuktādāmoddāmatārāgaṇena||3||

%p.240

ramyābhogairgauratāmudvahadbhiḥ prauḍhasyendorbimbaśobhāmavāptaiḥ|

chattraiśchāyātāni sīmantinīnāṃ
vaktraiścārāccārunetrābhirāmaiḥ||4||

baṃhīyastvaṃ nākanarījanasya chattracchāyāmaṇḍalairīyavadbhiḥ|

tadvaktrendugrāsagardhāvatīrṇairākīrṇorvī
saiṃhikeyairivāsīt||5||

mārgoddhūtā dhūlayo dhūsaratvaṃ māsāṃ kārṣuḥ
svacchalāvaṇyakānteḥ|

vallyo 'dhunvanvātanunnānitīva
strīṇāmārādvallarīcāmaraughān||6||

kāñcīnaddhaiḥ sthūlabimbairnitambaiḥ saṃbādhatvaṃ vartmanaḥ
kurvatībhiḥ|

mandaṃ jagme
'thāṅgalekhāniṣaṇṇasphūrjatkaṃdarpātibhārādivābhiḥ||7||

pratyuptānāṃ hemapādāṅgadeṣu strīṇāṃ bhāge
padmarāgopalānām|

abhraṣṭo 'pi cchāyayā nihnutaḥ sannāpa vyaktiṃ yāvakīyo
rasaughaḥ||8||

agre yāntaṃ kānanālokanecchāvyagratvāttvaṃ vīkṣito no mayeti|

vyājādākhyadvallabhaṃ pīvarābhyāmāhatyārātkāpi pṛṣṭhe
stanābhyām||9||

gacchantīnāṃ nūpurakvāṇakṛṣṭā haṃsaśreṇyo dhṛṣṭamagre
sarantyaḥ|

gaṇḍābhogairapyahāsyanta bhāsvatpāṇḍucchāyāhāsabhāvena
tāsām||10||

spaṣṭāgaskaṃ jīviteśaṃ vidhūya pratyāsannaṃ manyunāgre
vrajantīm|

ālīvārādbandhaśaithilyahetoḥ kāñcī
kāṃcitpādapātinyarautsīt||11||

sīmantinyāḥ saṃsarantyāḥ salīlaṃ
vartmanyārātpīnatuṅgastanāgrāt|

prālambena cchinnasūtreṇa pete yogyaḥ pātaḥ sarvathā
nirguṇānām||12||

yā pādānāmujjvalā śrīramīṣāmambhojānāṃ sā kuto 'bhyeti
mugdhāḥ|

mañjīraugho mañjunā śiñjitena prītyetīva vyājahārātha
haṃsān||13||

%p.241

lakṣmyādhārairbhaṅgurāpāṅgabhṛṅgaśreṇicchāyāśāritāśāvakāśaiḥ|

amlāyadbhirvibhramāmbhojakhaṇḍairambhorūḍhairāpi mārge
vikāsaḥ||14||

ullaṅghyātha
spaṣṭatāmbūlavallījālāśliṣyatkesarānsānumārgān|

haṃsavrātāsevitasvarṇapadmacchāyāmāpuḥ
syandinīminduvaktrāḥ||15||

śānteḥ śaśvatsajjalābhāṃ niṣadyāṃ puṇyāṃ loke
vīcibhaṅgapragalbhām|

pratyāsīdatpuṣkarāvartakaughāṃ prāptāṃ
kalpāpāyavelāvilāsam||16||

nidrāmudrārecitasvarṇapadmāṃ padmacchāyāśītalasvacchatoyām|

toyodgacchadvīcivikṣiptahaṃsāṃ
haṃsaśeṇīśāritottānatīrām||17|| (tilakam)

saṃsarpantyā maṅktumetyādhirodhaḥ sīmantinyā nirjitānvīkṣya
gatyā|

valgadvīcikṣobhabhinnaṃ tadāmbho muktāsthatvenaiva
haṃsānnirāsthat||18||

āyāntīnāṃ nirmalāmbhaḥ
kaṇaughavyājālakṣyasvacchamuktāphalārgham|

satkārāyevābjinīpattrapātraṃ mandākinyā saṃdadhe
sundarīṇām||19||

kācittīrotsaṅgasaṃsthā mimaṅkṣuḥ
sarvāṅgīṇasvacchalāvaṇyakāntiḥ|

atyutsukyapreritenānurāgādabhyutthāyāliṅgitevāmbhasāsīt||20||

sparśenāṅgānyāśu nirvāpayantyaḥ
svacchacchāyālokanetrābhirāmāḥ|

rāmāstasminsnigdhavaidūryanīle vyomnīvānuṣṇāṃśubhāso
nipetuḥ||21||

tīrotsaṅgāttuṅgatāmādadhānādbhraśyantīnāmāśu sīmantinīnām|

ambhobhāge nirjhariṇyā gurutvāttāsāṃ pete pīvaraiḥ
prāṅnitambaiḥ||22||

%p.242

bhraśyanmālyā viślathatkeśahastā truṭyattārasphārahārāvalīkā|

prāvartiṣṭākṛṣṭasaṃbhogalakṣmī rambhorūṇāṃ
majjanārambhalīlā||23||

āyāntīnāṃ tīrahaṃsīninādastāsaṃ jigye mekhalābhiryakābhiḥ|

ākramyāntarmatsareṇeva sindhormūkāvasthāstā
vyadhātkṣubhyadambhaḥ||24||

baddhatrāsā ratnasopānapaṭṭakṣobhodgacchallolakallolamambhaḥ|

ālambyaikāvātaratkāntahastaṃ pīḍāgāḍhaṃ tatsapatnyāśca
cetaḥ||25||

śītālutvādapyanicchurnimaṅktuṃ kācittoyaṃ cittanāthānurodhāt|

rodhaḥsīmno nimnagāyā jagāhe kiṃ tatpremṇā kāryate yanna
lokaḥ||26||

sāsūyāntaḥ kācidaṅge 'nyanārīgātrāllagnaṃ
vallabhasyāṅgarāgam|

krīḍāvyājācchṛṅgakāmbhaḥprahārairunmārṣṭi sma
smarevaktrāmbujaśrīḥ||27||

mārdaṅgībhistālalīlābhirāmaṃ hastāmbhojairāhate 'mbhasyamandam|

bhrūnartakyo vellitavyājanṛttavyākṣepeṇa preyaso jahnurārāt||28||

saprāsaṅgā sinduvāraprasūnasragvaidagdhīṃ bibhratī sundarīṇām|

valgadvicivyālaviśliṣṭavellanirmokaśrīrvyadyutatphenapaṅktiḥ||29||

āmagnānāṃ vīcipāriplavormibhrāmyanmīnonmeṣicakṣustadambhaḥ|

viṣvagvṛttiṃ kautukeneva tāsāmāṅgīṃ
śobhāmaṅganānāmapaśyat||30||

siktāmbhobhiḥ kāpi dūrātsapatnīnāmagrāhaṃ dāhasaṃvegamāpat|

śāntiṃ bheje 'nukṣitāpītarā svāṃ saṃjñāṃ śrutvā kīrtitāṃ
vallabhena||31||

strīvakṣojasphālanotthā nadantaḥ pātuṃ padmeṣūrmayaḥ
ṣaṭpadānām|

kiṃjalkālīṃ no daduḥ kiṃ vidhattāmudvṛttairvā saṃgato
'nyajjalaughaḥ||32||

%p.243

maṅktvā preyānīyivānambhaso 'ntaryatpaśyantyāṃ roṣarūkṣaṃ
sapatnyām|

āśiśleṣa smeravaktrāṃ striyaṃ tatsāphalyaṃ sā tatprasādasya
mene||33||

sādṛśyaṃ yaiḥ kalpyate strīmukhānāṃ phullāmbhojaiste
'samīcīnabodhāḥ|

ityālocyevāntaraṃ tacchriyo 'bhūdvīcivrātaḥ
sphītaphenasmitaśrīḥ||34||

dūrādeva strīmukhaupamyalakṣmīṃ yatsaṃprāptā yūyametāvadastu|

hrīheturvo 'bhyarṇatetīva bhṛṅgairāśiñjanairabhyadhīyanta
padmāḥ||35||

vīkṣya bhraṣṭaṃ karṇapūrīkṛtaṃ sallīlāvatyāḥ
phullanīlāravindam|

mandākinyāṃ kīrṇamarṇaḥkaṇaughaiḥ sodaryatveneva padmaṃ
vyarodīt||36||

uttaṃsādāvutpalānyaṅganānāṃ yānyāsaṃstānyūrbhijālāni
jahnuḥ|

tasthāvambhorūḍhamabjaṃ tathaiva syātsādhyaḥ ko baddhamūlo
jalānām||37||

āropya tvāmaṅganaipādhikarṇaṃ nūnaṃ netracchāyayādhaḥ karoti|

ityambhojaṃ vīcihastaistanūjasnehenevāpāharatkṣubhyadambhaḥ||38||

saṃsargeṇāvāptamambho 'tibhūmiṃ
karṇārūḍhānyutpalānyaṅganānām|

udgcchadbhirnarmaṇevormihastairhṛtvā dūraṃ phenahāsaṃ
vyatānīt||39||

romāñcālīmañcitāṃ kampamūrvoḥ śītavyājātsītkṛtaṃ
cādhitoyam|

kācitpreyaḥkāmarāgotthamagre pratyagroḍhā spaṣṭamahnoṣṭa
sakhyāḥ||40||

vīcikṣobhāvirbhavatsaṃbhramatvātkāntaṃ kācitsasvaje jātasaukhyā|

prāyeṇotthaṃ śreyase vikriyāpi prādurbhūtā kalpate
komalānām||41||

rodhohaṃsasvanalakṣmīṃ vyajeṣṭa spaṣṭaṃ yaḥ strīmekhalānāṃ
ninādaḥ|

vicchinno 'sau sajjalaughairitīva srotasvinyā phanehāso vitene||42||

kallolaughairghaṭṭitasyendugaurī haṃsavrātasyeva dehacchaviśrīḥ|

bhraṣṭā reje kāminīnāṃ kucāgrakṣobhodbhūtā phenaphāliḥ
sphurantī||43||

%p.244

lolenoccaiḥ pāṭalāvṛntabhāsā dīrgheṇorbhivrātasaṃpiṇḍitena|

veṇīdaṇḍenāpyate smāṅganāyāḥ
pātālotthavyālabhogānukāraḥ||44||

romāñcaughaṃ bibhratī śītatoyasparśeneva preyasābhyetya dūrāt|

vyātyukṣībhirnirjitānyāttahāsaṃ paryaṣvañjivyañjitaprema
subhrūḥ||45||

ādāyaikā padmanālāgrasūtraṃ rugṇairambhaḥkrīḍayāgre
vikīrṇaiḥ|

muktājālaiḥ kartumaihiṣṭaṃ hāraṃ kasya syādvā maugdhyabhājo
vivekaḥ||46||

krīḍāmardātsubhruvo ratnakamborbhagnasyācchā
koṭirakliṣṭakāntiḥ|

prabhraśyantī toyarāśeradhastāttārāmārgādindulekheva reje||47||

pakṣmaśreṇīpattraśobhābhirāmapreṅkhallīlāluṅkhitāpāṅgapuṅkhāḥ|

tābhirmuktā dṛṣṭibāṇāstadānīṃ niḥsāraṅgāṃ cakrire
kānanorvīm||48||

sārdhaṃ strīṇāṃ vallabhairmajjatīnāmudvṛttatvādbhajyamānāḥ
stanāgraiḥ|

rodhohaṃsavrātamāsustaraṅgā niḥsāmarthye śaktatāho
jaḍānām||49||

ścyotallāvaṇyāmṛtaṃ nirbharatvādūrmivrātairgāḍhamāpīya
bhūyaḥ|

abhyudveme ghūrṇamānairivāsāṃ
saṃkṣobhāvirbhāviphenacchalena||50||

svacchacchāye bimbitaṃ gaṇḍabhāge vibbokinyāḥ phullanīlāravindam|

sevārthīvālakṣyatopāntavarti pratyāhartuṃ
kāntisarvasvamakṣṇaḥ||51||

labdhvā nābhīmaṇḍalāntaḥ praveśaṃ kurvaṃllīlāsphālanaṃ
strīstaneṣu|

kallolaugho 'mānivātmanyayāsīttoṣāveśādudbharībhūya
rodhaḥ||52||

dhaute 'pyakṣṇorañjane vīcibhaṅgairnaisargikyā hānirāsīnna
lakṣmyāḥ|

yenārabdhaṃ yanna tatra vyapete tasyābhāvājjāyate
'tiprasaṅgaḥ||53||

%p.245

pratyāsanne vīcibhaṅge muhūrtaṃ bimbāyātā kāpyakāśiṣṭa
dhṛṣṭam|

utkīrṇoccaiḥ sphāṭikastambhabhittau spaṣṭākārā putrikeva
sphurantī||54||

lekhāḥ sītā bibhratī madhyabhājaḥ subhrūranyā
kāmakedārabhūmiḥ|

āpyāyiṣṭa preyaso hastapadmakṣiptairambhaḥśīkaraiḥ
siktamūrtiḥ||55||

ścyotatpādālaktakāmbhastaraṅgavyāsaṅgenābaddharāgāṅghrivaktrāḥ|

rodholekhāvartino dhārtarāṣṭrāstāsāmagre rājahaṃsā
ivāsan||56||

kallolaughābhyāhatebhyastadānīṃ tadgātrebhyaścyotatā candanena|

nītaṃ lāvaṇyāmṛteneva gaurīṃ chāyāmāsīdambu
saṃdigdhaphenam||57||

visrastaḥ sankautukenāgrabhāñji vyālolāgraḥ kāminīkeśahastaḥ|

vistāratvaṃ vīcijālena nītaḥ
padmānīvājīgaṇanirjhariṇyāḥ||58||

vyātyukṣīccāpreritenāmbhasārātsiktā kācitpreyasā na pratīpam|

prāgalbhiṣṭāhantumenaṃ navoḍhā hrīrvaiyātyaṃ hanti
lajjādhanānām||59||

sthūlocchvāsā nirbharaṃ vādayantī gāḍhotkampoccaistarāṃ
dantavīṇām|

śītārta nu prāptakāmajvarā nu bhreje romāñcāñcitāṅgī
natabhrūḥ||60||

spaṣṭapreṅkhatpakṣmaśobhābhirāmairnetraiḥ strīṇāṃ dikṣu
kāntiṃ kiradbhiḥ|

phullannīlāmbhoruhaiśca sravantyāḥ saṃgharṣeṇa vyāvahāsīva
tene||61||

aspardhiṣṭāmbhoruhaṃ yattaruṇyā vaktreṇārācchāyayā jīyamānam|

tatsaṃvavre nirjhariṇyā tadānīṃ
phenavrātairvrīḍayevonmiṣadbhiḥ||62||

%p.246

abhrājiṣṭa prerito mūrdhni bhartuḥ sīmantinyā
majjanārambhanāṭye|

kampodrekānnirgalattoyaśeṣaḥ phenavrātaḥ
pāṇḍupuṣpāñjaliśrīḥ||63||

vicchinnānāṃ tārahārāvalīnāṃ lagnairambhaḥ
śīkarairunmiṣadbhiḥ|

pratyājahre śrīḥ puraṃdhristaneṣu svacchairyogaḥ saṃpade kasya
nasyāt||64||

mā drākṣurmāṃ bhraṣṭamanyāni bhīroḥ
karṇotsaṅgādutpalānyambhasīti|

hrīteneva kvāpi saṃcintya vīcikṣobhājjagme karṇapūrotpalena||65||

chāyāṃ bibhradvāsare 'pyakṣataśrīśchātodaryā gamyarūpo na
rāhoḥ|
nidrātaṅkaṃ paṅkajānāmakurvanvyadyotiṣṭāpūrva
evānanenduḥ||66||

vaktracchāyānirjitāmbhojaśobhaṃ roṣeṇeva strījanasyekṣaṇāni|

ambhaścakre vīcidhautāñjanāni svalpaḥ prītyai viprakāro
'pyarātau||67||

hārapreṅkhattāramuktāphalaughajyotsnājālavyājato nirbharatvāt|
asyandiṣṭevācchalāvaṇyavṛṣṭiṃ pīnottuṅgaḥ sundarīṇāṃ
stanaughaḥ||68||

anyastrīdṛgdāhidhautāṅgarāgaspaṣṭapreṅkhatpāṇijārdrakṣatāṅkam|

chātodaryāśchādayantī kucāgraṃ sāsūyatvaṃ phenapālī
cakāra||69||

niḥśvāsānāṃ saurabhādāpatiṣṇūnrolambaughānvārayantīḥ
karāgraiḥ|

vyālolākṣī kācidāripsateva krīḍālolā kandukakṣepavṛttim||70||

pratyāsannāṃ kāṃcidambhojanālairālokyaiva preyasā hanyamānām|

bibhratyanyā vaktramābaddhakopātāmracchāyaṃ vivyathe
'nāhatāpi||71||

saṃgrathyādātkāṃcanāmbhojamālāṃ yāmudvoḍhā rāgabhājo
ramaṇyāḥ|

ploṣaṃ cakre sā nikārānalasya
jvālevānyastrīdṛśorvisphurantī||72||

%p.247

kiṃ padmo 'sau līnabhṛṅgo 'ṅganāyāḥ kiṃ vā hastaḥ
sendranīlormikāṅkaḥ|

maṅktvā toye kāntayotkṣiptamitthaṃ saṃśiśye 'nyaḥ pāṇimālokya
dūrāt||

preṅkhannārādutthito vīcibhaṅgairadhyārūḍhaḥ śīkaraughaḥ
stanāgram|

gaṇḍābhogaṃ cumbati smāṅganāyāḥ kaḥ syānnoccaiḥsthānalābho
guṇāya||74||

bhūtārthaiva śreyasī nanvabhikhyāḥ kor 'tho 'mībhiścintayetīva
tāsām|

oṣṭhādakṣṇoryāvakaṃ kajjalaughaṃ toyaṃ ninye candanaṃ ca
stanāgrāt||75||

vīkṣya bhraṣṭaṃ karṇapūrīkṛtaṃ sallīlāvatyāḥ
phullanīlāravindam|

citraṃ yanme nāpadeṣeti toṣānnṛttārambhīvābjabhūrmau
cakampe||76||

sīmantinyā niṣpatantī mukhendoḥ pātuṃ lāvaṇyāmṛtasyeva
dṛṣṭim|

nirbhinnaṃ satkairavaṃ
vīcibhaṅgairvyādādārādādarādānanāgram||77||

rugṇonnidrāmbhojakhaṇḍāstadānīṃ mandākinyāḥ
kṣobhamāpādayantīḥ|

sānusvārairniḥsvanairbhṛṅgacakraṃ saṃbhramyeva bhrāmyadagre
nyaṣedhīt||78||

vīcivrātābhyāhataḥ kuṇḍalāgraspaṣṭāghātakvāṇaramyaṃ
ramaṇyāḥ|

astraṃsiṣṭa svāśrayātkarṇapūraḥ pātyante no ke jalaughaiḥ
suvṛttāḥ||79||

yā paryāse yoṣitāṃ candanāmbhaḥ prāleyaughenābhipatya
sravantyām|

netrāṇyārātsaiva
raktāravindacchāyāsāmyātpāṭalānyālalambe||80||

prabhraṣṭaḥ sankarṇapūrastadānīṃ dhāmātmīyaṃ
sindhutoyāvilaśrīḥ|

bhūyo nādhyāropyate smāṅganābhiḥ pratyāpattirbhraṃśabhājāṃ
durāpā||81||

līlāmbhojātpakṣmadhūliḥ piśaṅgī no tanvaṅgyā manmathaṃ
nādidīpat|

candrottaṃsasyeva netrāttṛtīyādagnijvālābhyutthitā
visphurantī||82||

vīcikṣobhādujjihānaṃ muhūrtaṃ bimbauṣṭhīnāṃ baudbudaṃ
cakravālam|

aikṣiṣṭārādvaktracandrānusārijyotiścakracchāyamacchaṃ
yuvaughaḥ||83||

%p.248

hāraiḥ prāptāḥ spaṣṭaguñjāphalasrakchāyaiḥ śobhāṃ
kuṅkumāmbhaḥ piśaṅgaiḥ|

tāḥ padminyāḥ patrapālīṃ vasānā līlāmūhuḥ śābarīṇāṃ
vadhūnām||84||

nirjityāpi cchāyayā locanānāmambhojaughaṃ tasthuṣīstāstadānīm|

mūḍho lokaḥ pa"kajākṣīrabocaddurlaṅghyāho rūḍharūpā
pratītiḥ||85||

vyaktaṃ netracchāyayā jīyamānaṃ lajjāveśāddṛṣṭimārgaṃ
jihāsat|

mandākinyāmāhataṃ vīcibhaṅgairaspandiṣṭendīvaraṃ
sundarīṇām||86||

vīcikṣobhādutthitaḥ phenapuñjo viṣvagvyāptavyāyataśroṇibimbaḥ|

sīmantinyā nyasyamāno muhūrtaṃ śobhāṃ bheje
pāṇḍucaṇḍātakasya||87||

prabhraṣṭānāmaṃśukānāṃ tadānīṃ
phenavrātairvīcibhaṅgacchaṭotthaiḥ|

lagnairārātstrījanasya staneṣu prāpi
sthānyādeśasaṃbandhilakṣmīḥ||88||

prāptābhikhyā muktaśaithilyabhāgbhirveṇīdaṇḍairdrāghimāṇaṃ
dadhānaiḥ|

kṣepotkṣepāyastapādāravindavrātāghātapreṅkhadūrbhipratānam||89||

sthūlābhogaiḥ kṛṣṇamāṇā nitambaistoyasyāntastāḥ
stanaiścātituṅgaiḥ|

kṛcchrātklāmyanmadhyadoḥkandalīkāḥ
saṃplutyārādvallabhānāliliṅguḥ||90|| (yugalakam)

bimboṣṭhīnāṃ vibhramā hāriṇo 'tha
drāganyonyāsaktahastāravindāḥ|

niryāntīnāṃ jāhnavīraṅgabhūmeḥ piṇḍībandhā
nartakīnāmivāsan||91||

bhāti sma kāntamiva kāpi rasādidṛkṣu-

rāviṣkṛtekṣaṇacatuṣṭayamānanendum|

nirdhautapattraracanācchakapolabhāga-

bhittidvayapratimitotpalamudvahantī||92||

kalloladolanadalatkanakāravinda-

pakṣmāvalīlulitasāndraparāgapiṅgam|

%p.249

strīṇāṃ payaḥ priyakarairabhinudyamāna-

mantaḥ kṛtāsthamapi rañjayati sma cetaḥ||93||

tāsāṃ kucasthalavimardavijarjarāmbu-

vīcicchaṭāśiśiraśīkarabindukīrṇe|

sparśādalakṣyata kuśeśayinīpalāśa-

garbhe viśīrṇanavamauktikahārapaṅktiḥ||94||

pratyagramajjanarasārdratayā gurūṇi

lālāṭabhittiluṭhitānyalakāni tāsām|

āghrātumutpalamivāmalagaṇḍabhitti-

bimbāgataṃ vikacakomalapattramīṣuḥ||95||

antaḥ praviśya makarandarasaṃ pipāsu-

rnārīkucasya navagauraruco 'ṅghripātaiḥ|

nidrālukāñcanakuśeśayaśaṅkicetāḥ

śliṣyanmuhurmadhukaro mukhamullilekha||96||

lāvaṇyakāntisalilaplutamāpa lakṣmī-

mālakṣyakāntakarajakṣatarāji nāryāḥ|

vaptuṃ vapurlalitavibhramabījamuṣṭi-

mākṛṣṭasīramiva kāmakṛṣīvalena||97||

sindhorathobhayakarāgranipīḍitoda-

bhārādrakuntalakalāpamanoharābhiḥ|

nirdhautakajjalajalaughakadarthitāccha-

lāvaṇyakāntiparipāṇḍuragaṇḍabhābhiḥ||98||

%p.250

preṅkhannakhāṃśunikurumbaviḍambyamāna-

toyotkarastrutikarasthagitastanībhiḥ|

gāḍhocchvasajjahanalagnajalacchaṭārdra-

tanvaṃśukāhitagurūddharaṇakramābhiḥ||99||

vīcicchaṭāpaṭalapaṅkilaratnapaṭṭa-

sopānapaddhatipariskhalanākulābhiḥ|

tatkālasaṃbhramanilīnamanojñadatta-

hastāvalambamudatāri nitambinībhiḥ||100|| (tilakam)

jaghanaphalakāsphālakṣubhyattaraṅgatateḥ kramā-

ttridaśasarito ratnakṣodasthalīpulināśrayāḥ|

nyavasata sitānyuttiryātha striyo vasanāni tā

jaladharakulānīva svacchāḥ śaraddivasaśriyaḥ||101||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye jalakrīḍāvarṇano nāmāṣṭādaśaḥ
sargaḥ|

ekonaviṃśaḥ sargaḥ|

spaṣṭocchvasatkiraṇakesarasūryabimba-

vistīrṇakarṇikamatho divasāravindam|

śliṣṭāṣṭadigdalakalāmuṣāvatāra-

baddhāndhakāramadhupāvali saṃcukoca||1||

astādrigoracaraṃ ruruce cirāya

gorocanārucimarīci virocanasya|

%p.251

bimbaṃ dināntapavanāhatapuṇḍarīka-

paryastapakṣmarajaseva vilaṅghyamānam||2||

sindhau kusumbhakusumastabakābhitāmra-

mājihmakānti tapanaḥ pratibimbitaṃ sat|

saṃpaśyati sma nijamaṇḍalamastakūṭa-

saṃghaṭṭabhagnarathakāñcanacakraśaṅkī||3||

prāpte kramādvalanapuñjitadigvibhāga-

vikṣiptadīptikusumakṣapitāyatitvam|

astādrimūrdhani babandha sarojabandhu-

bandhūkaśekharamatho divasāvadhiśrīḥ||4||

astāvalambiravibimbatayodayādri-

cūḍonmiṣatsakalacandratayā ca sāyam|

saṃdhayapranṛttaharavādyagṛhītakāṃsya-

tāladvayeva samalakṣyata nākalakṣmīḥ||5||

pratyagrarāgaghaṭanendukalākirīṭa-

śailādhirājasutayoriva gāḍhasaṃpat|

saṃdhyāhitātha divasakṣapayoḥ śarīra-

bhāgadvayāviralavṛttirajṛmbhata śrīḥ||6||

%p.252

saṃdhyāpravṛttirudhirāruṇasāndradhātu-

dhūlicchaṭākapiśitāmbaradigvibhāgā|

adhyamburāśi giripaṅktiriva nyapapta-

dabhyāpatatkuliśatākulitā dinaśrīḥ||7||

preṅkhatkulāyakalanonmukhapattricakra-

kolāhalākulaviśaṅkaṭadiglatāgraḥ|

tigmāṃśupātaviśadākṛtidūradṛśya-

cchāyāpatho 'dhiniśambarapādapo 'bhūt||8||

prāpte 'staśailaśikharasthitimuṣṇabhāsi

lokānusārasaralatvajuṣo nalinyaḥ|

saṃdhyāṃ sasaṃbhramamavandiṣateva sāya-

mātāmrakorakakarāñjalijālabandhāḥ||9||

saṃdhyātapāruṇitapārśvataṭāvalambi-

bimbaikadeśajaladaḥ kṣaṇamastaśailaḥ|

vajravraṇānanagalatkṣatajokṣitārdha-

vicchinnaviślathapatattra ivāvabhase||10||

abhyeyuṣaḥ pariṇatiṃ samayakrameṇa

sāyaṃ nabhaḥsarasi vāsarapaṅkajasya|

srastāṃśupakṣmaravimaṇḍalabījakoṣa-

cakraṃ babhāra paridhūsarapīvaratvam||11||

tuṅgāvakāśaracitasthitimātapasya

śeṣaṃ samutsukatayeva didṛkṣamāṇāḥ|

%p.253

utkaṃdharā iva sarojabhuvo babhūvu-

runnamrakorakakarālitapuṇḍarīkāḥ||12||

ākṛṣyamāṇamiva paścimadigvibhāga-

baddhāspadadviradadīrghakarārgalena|

tārācchabuddhbudakarālanabhastaṭāka-

raktāmbujaṃ tapanabimbamalambatārāt||13||

paryastamastagiri sānuni sāndrasāṃdhya-

rāgāruṇacchavi sahastramarīcibimbam|

kaṃdarpakopitaharasphuritānalārci-

rūrdhvākṣitārakatirohitabhedamāsīt||14||

āvirbhavattimirasaṃvalanānuviddha-

saṃdhyāṃśudhūsaravipāṭalamuṣṇadhāmnaḥ|

bhāti sma niḥśvasitadhumaśikhāvakīrṇa-

vistīrṇaśe.aphaṇaratnaviḍambi bimbam||15||

muktāmbarastimirataskaralupyamāna-

lakṣmīmalīmasaruciḥ prakaṭopaghātaḥ|

ahnāya vāsarahitasphuṭalohitaśrī-

ruṣṇāṃśurastagirikānanamabhyavikṣat||16||

sindūrarājiṣu ghanaṃ sphuradanyavarṇa-

bhedeṣvalakṣyamadhimandirabhitticitram|

%p.254

bhāti sma nirjitajaracchukaghoṇaśoṇa-

rāgolbaṇacchavi raveḥ karacakravālam||17||

ābhāsatāmbaratalaṃ divasāvamāna-

rāgāruṇacchavi viḍambayadambu sindhoḥ|

bhaṅgābhiyuktamadhukaiṭabhahastidhūta-

vaikuṇṭhanābhinalinodaradhūlipiṅgam||18||

adhyūṣuṣaḥ sapadi candrakiṇo nivāsa-

yaṣṭiṃ śanairnijabharānamitāgrabhāgām|

saṃdhyātapo nayati karburatāṃ svakaṇṭha-

mullāsitasphuritacandrakacakravālaḥ||19||

uttānakūrmakaraṇisphuraduṣṇaraśmi-

bimbā śanaiḥ saridiva sphuṭapattrinādā|

astāvanīdhraśikharānnipapāta dhātu-

paṅkāruṇātapajalā jaladhau dinaśrīḥ||20||

vicchāyatāmabhajata kṣaṇadāvatāra-

sāndrībhavattimiradhūsaritāruṇaśrīḥ|

dhūmacchaṭābhihatavidrumadaṇḍakhaṇḍa-

saṃvāditāṃ dinakarasya dadhatkaraughaḥ||21||

tuṅgātmatāsadṛśamadhyavajahnuṣo 'sta-

śailasya tasya nidhanaṃ vrajatu pratiṣṭhā|

ālambito 'mbaratalātpatatā karaughaiḥ

sindhau na yaḥ saha sahastrarucā nyapaptat||22||

%p.255

tejaḥ prakarṣaparihānimupeyivāṃsa-

mārātpradoṣatamasābhibubhūṣyamāṇam|

ambhonidhau tapanamanvapataddinaśrī-

rekātmatāṃ vidadhatāmidameva yuktam||23||

ārūḍhamārdavamupāmbudhilambamāna-

bimbaḥ krameṇa nipatanravirantarikṣāt|

ullāsitatsalilatuṅgataraṅgabhaṅga-

saṃsargajātajaḍimeva babhāra tejaḥ||24||

vistraṃsamānakapilāṃśuśikhāsahastra-

viṣpandisāndrarudhirastruti sūryabimbam|

chinnaṃ javājjalanidhau nipapāta kāla-

khaḍgena visphuritamahna ivottamāṅgam||25||

gaurīva gaurakaraśekharakaṇṭhapīṭha-

baddhāspadātanuviṣachavilaṅghitaśrīḥ|

śyāmībabhūva jaladhau kaladhautakāṣa-

piṅgacchavistimirasaṃvalitātha saṃdhyā||26||

antarvivikṣuriva bhānumato rathāśva-

paṅktiḥ sphuratsalilasairibharoṣadṛṣṭā|

śvāsānilaiḥ sapadi jarjarayāṃcakāra

sindhorjalaṃ vidhutaphenilavīcicakram||27||

uccikṣipe 'vataratāmadhisindhu padma-

bandhoravāṅmukhatayā sthagitekṣaṇaśrīḥ|

%p.256

sevārasādiva taraṅgasamīraṇena

karṇaprakīrṇakaśikhānikaro harīṇām||28||

preyāṃsamarkamiva dṛṣṭipathavyatīta-

mantarvikalparacitākṛtimīhamānāḥ|

premṇā vilokayitumaskhalitena cakru-

rambhojanetravinimīlanamambujinyaḥ||29||

śyāmāvatārasamayena malīmasatva-

māseduṣā sthagitatigmamarīcirociḥ|

sallohakāntamaṇineva tadāndhakāra-

kālāyasaṃ prasabhamācakṛṣe purastāt||30||

tāvatkrameṇa dayitarkaviyogajanma-

dāhajvaravyathitadigvanitākarāstaiḥ|

kṣmāmaṇḍalaṃ vigalitāñjanabāṣpatoya-

leśotkarairiva tamaḥśakalaiḥ pupūre||31||

klāntaṃ divākarakarālakarābhiṣaṅgā-

cchāyāmaśiśriyadatho timiraṃ taruṇām|

līlāniṣaṇṇavinimīlitalocanārdha-

romanthamantharasamūracamūracakram||32||

chāyāpathaistimirasaṃvalanānubandha-

nirvyāmadīrghavikaṭaiḥ kṣitipīṭhapṛṣṭham|

%p.257

śārībabhūva patite taraṇau kalinda-

kanyāviveṣṭanavibhinnajalaughakalpaiḥ||33||

mandānilāhati taraṅgitakesarāgra-

raktāravindamakarandasapitilagnāḥ|

bhagne 'hani bhramarasaṃhatayaḥ prasasru-

reṣyanniśātimirapatticamūyamanāḥ||34||

astādripārśvamupajagmuṣi tigmabhāsi

jānīta śītakiraṇo 'bhyudito na veti|

cārā ivātha rajanītimiraprayuktā-

śceruściraṃ caraṇabhūmiṣu cañcarikāḥ||35||

prāpte 'staśailaśikharaṃ taraṇāvabaddha-

sāndrānubandhatamaso 'pyabhavanvanāntāḥ|

saṃcāriṣaṭcaraṇacakragṛhītadāna-

gaṇḍūṣagaṇḍagurugandhagajāndhakārāḥ||36||

bhāsvacchavirbhuvanaveśmagataḥ śaśāma

yāvatpataṅgapatanāddivasapradīpaḥ|

tāvatkuto 'pyudabhavannayanopaghāta-

dakṣaṃ maṣīmalamalīmasamandhakāram||37||

naktaṃ niṣetuṣi tuṣāravipakṣabhāsi

śūrairivāsamasamīkaraṇapragalbhaiḥ|

%p.258

dyaurlohajālamalinaistarasā tamobhi-

rātastare diśi diśi stimitānubandhaiḥ||38||

deśāntarapravasanapravaṇoṣṇaraśmi-

cintānubandhavaśajaihayajuṣo nalinyāḥ|

āsīnnikocabharajihmitapakṣmamāla-

māmīlitabhramaratārakamabjanetram||39||

ālagnanaiśajalabindughanāndhakāra-

jālena kajjalarucā janalocanānām|

rūpāvalokanasukhaṃ prasabhādahāri

kiṃ vā śubhaṃ prabhavato malinātmanaḥ syāt||40||

ākrāntatārakanirargalajṛmbhamāṇa-

tārāvatītimiraviplavadhūsarāndhāḥ|

aklībiṣurbhuvanarūpanirūpaṇe 'tha

saṃmīlitā iva dṛśaḥ sakalā janānām||41||

chāyāṃ krameṇa sakalāmatha kānanānāṃ

sūryāṃśuśeṣaśabalāṃ samatāṃ nayadbhiḥ|

saṃhārameghamalinairatimeduratva

māsādya saṃpaṣṭacire kakubhastamobhiḥ||42||

%p.259

vyaktopakāramadhunā sthagitāsu dikṣu

preyogṛhaṃ sukhamalakṣitameva yāmaḥ

dhammillabandharucirairabhisārikābhiḥ

premṇā tamaściramitīva śirobhirūhe||43||

draṃṣṭrākarālapṛthupotratalāvalagna-

kāsārapaṅkakaluṣāḥ salilādudasthuḥ|

grastārdhacandraśakalā bahalāndhakāra-

kūṭā ivātha vanasūkarayūthanāthāḥ||44||

ābaddhapadmamukulāñjali yācito mā-

mutsṛjya saṃprati gataḥ kathamaṃśumālī|

antarniruddhamadhupakvaṇitairitīva

svapnāyate sma nalinī niśi labdhanidrā||45||

visrastakesaravibhāvitabījakoṣa-

mūlaślathapraviralāntarapāṇḍupattram|

kṛcchreṇa baddhamukulaṃ saralorudīrgha-

nālaṃ karālamabhavajjaraṭhāravindam||46||

śliṣyaddalāgraghaṭitakṣaṇadodabindu-

viṣyandakardamitakesaradhūlijālam|

gambhīrakukṣikuharakramapuñjyamāna-

saugandhyabandhamaravindavanaṃ nidadrau||47||

śyāmāmukhe śaśikarairdalitaṃ na tāva-

dīṣatprasāritapalāśapuṭaṃ dvirephaiḥ|

%p.260

ityañjasā na vicakāsa na saṃcukoca

paryākulaṃ kumudakānanacakravālam||48||

saṃkocasaṃhṛtadalasphuṭalakṣyamāṇa-

dūrāntarālanavakuṅmalacakravālam|

śītāṃśupādaparimarśaghṛṇāmivāpya

lakṣmīrmumoca śanakaiḥ kamalākarāṅkam||49||

preṅkhatkarālaparipāṇḍupalāśapaṅkti-

saṃdhānarājiśabalīkṛtapṛṣṭhabhāgam|

bhāti sma dṛśyamukulānanarandhrapīta-

jyotsnāvinirgamanamārgamivāravindam||50||

kṛcchreṇa mīlanamavāpa viśīrṇajīrṇa

parṇotkaraślathavilambitapakṣmamālam|

vistāridhūsaraharicchavibījakoṣa

cakraṃ purāṇakamalaṃ kamalākarāṅke||51||

prātaḥ samāgamasukhānubhavaṃ vidhāya

cetasyanīyata niśā rabhasena kokaiḥ|

kṛcchrādviyogacakitaistu dinaṃ vyalaṅghi

duḥkhe sukhaṃ bhavati sādhu sukhe na duḥkham||52||

abhyunmiṣadvikaṭakuṅmalapuṇḍarīka-

garbhoṣaruddhamadhupakvaṇitānubandhaiḥ|

antarmukhaskhalitaghoṣamivendupāda

bhagnātapaklamamaśerata paṅkajinyaḥ||53||

%p.261

tāvannirargalamudaidamalātmamūrti-

kalmāṣitāmbaratalaṃ gṛhacakravālam|

sūryendumaṇḍalasamudrakavāṭakoṣa-

viśleṣakīrṇanavaratnakaṇānukāri||54||

bhāsvanniśīthavanapuṣpakadambakena|

nākāmburāśijalabudbudajālakena|

brahmāsṇḍaśuktipuṭamauktikamaṇḍalena

bhūṣāṃ niśoḍunikareṇa parāmadhāsīt||55||

nīhāragauraśiśirāṃśumarīcirāśi-

nirbhinnanaiśanibirīsatamaḥ prabandham|

ālakṣyata sphuritatārakacakravāla-

śārīkṛtaṃ vitatavibhramamantarikṣam||56||

lakṣmīṃdadhanti śabalīkṛtadigvibhāga-

raśmicchaṭāpaṭalabhinnatamāṃsyamandam|

jyotīṣiṃ rātriratimāṃsalabhāṃsyasūta

ratnāni kalpataruvalīrivollasantī||57||

niṣpiṣṭaśailavinighṛṣṭayugādighṛṣṭi-

daṃṣṭrāgrakoṭiparimaṇḍalasaṃniveśam|

kṣīrodaśīkarakaṇacchavi śāritābhraṃ

vyabhrājatātha nabhasi grahacakravālam||58||

%p.262

utsṛjya harmyaśikharāṇi nivāsayaṣṭi-

koṭipratiṣṭhacaraṇairgṛhakekisārthaiḥ|

uddhūtacandrakavitānavitanyamāna-

cchāyāchalena vavṛṣe ghanamandhakāram||59||

kālāguruprakaraklṛptavicitrapattra-

bhaṅge payodharataṭe kabarīṣu līnam|

vyutthānamutpaladṛśāṃ śitiratnaśāra-

bhūṣāspadeṣu timiraṃ vidadhāvivendoḥ||60||

kṣoṇīnirokajaṭhareṣu viśaṅkaṭeṣu

naiśaṃ tamaḥ stimitatāmabhitastathāpat|

vispaṣṭamaihiṣata palvalapaṅkamoha-

mugdhā yathā mahiṣasaṃhatayo 'vagāḍhum||61||

saṃdhyātapacchuraṇapiṅgamarudvidhūta-

vistārikesaraśikhairvanamadhyabhāgbhiḥ|

suptotthitairvigalite 'hani puṇḍarīkai-

rekairajṛmbhi rabhasādaparairnidadre||62||

vistīrṇadantaparighasphuradaṃśurāśi-

sīmantyamānatimireṣu madāmbu pātum|

līnaṃ kaṭeṣu kṛtadṛṣṭivighātahṛṣṭi-

dhṛṣṭaṃ śilīmukhagaṇairvanakuñjarāṇām||63||

niṣṭyūtakajjalakarālaśikhaṇḍakhaṇḍai-

rutsaṅgavṛttimadhigamya niketanānām|

%p.263

senāhānubandhibhiradīpi dināvasāna-

saṃdhyārbhakairiva sarāgakaraiḥ pradīpaiḥ||64||

netrairivāñjanaparāgakaṇāvakīrṇa-

tūlīvinirgamanamārganibaddharekhaiḥ|

vātāyanairagurudhūpajadhūmalekhā-

niryāṇaliptaśikharairvibabhurgṛhāṇi||65||

nirbhidyamānamapi jālagavākṣamārga-

iryatpradīparucirājibhirandhakāram|

sāndrībabhūva bhavanodaradahyamāna-

kālāgurūtthaghanadhūmaśikhāvalībhiḥ||66||

śikhiviśikhacite purāntalagne smararipucāpa ivārkaraśmicakre|

asurakulamivātha cakranāmnāṃ hṛdayamadahyata viprayogadīnam||67||

prathamamadhidharitri cchinnaniḥśeṣamūlaṃ

tadanu śikhariśṛṅgavyaṅgyarāgānubandhanam|

plutamatha ghanavīthyāṃ ratnarāśīṃ vivakṣu-

staraṇirapacitaśrīrātapaṃ saṃjahāra||68||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye divasāvasānavarṇano
nāmaikonaviṃśaḥ sargaḥ|

%p.264

viṃśaḥ sargaḥ|

lakṣmīṃ dadhāvudayaśailatirohitendu-

drāghiṣṭadīdhitiśikhābhujamañjarīkā|

bhauracchaviḥ surapaterath dikkrameṇa

nīlaprabhaṃ timirakañcukamutkṣipantī||1||

utpitsati sma divamabdhisarovagāha-

grastocchvasattimiraśevalavallarīkā|

velāvikīrṇamaṇiśuktiśatacchlen

potairiva vyanusṛtā śaśimūrtihaṃsī||2||

garbhīkṛtaurvaviṣamānalatāpadāha-

mūrcchānubandhaśamanopakṛtena tena|

tatkālatālatarutuṅgatarormiṇendu-

ranvāyi dūramiva saspṛhamabdhinārāt||3||

bibhratsalakṣya jaladhestalabhāgalagna

paṅkacchaṭāṅkamiva bimbamanuṣṇaraśmiḥ|

śyāmākalindatanayājalabudbudāccha-

tārāgaṇastabakitaṃ viyadārurukṣata||4||

vicchāyatāmakṛt yo mama bharturindo-

raṃśucchaṭābhirudayannavadhūya bimbam|

paśyāmi bhānumudadhau patitaṃ tamadri-

śṛṅgeṣvitīva navacandrikayādhyarohi||5||

tāvattiraskṛtakuśeśayakhaṇḍakānti-

niḥspandatārakaniśāmukhavartinīndoḥ|

%p.265

vispaṣṭāpāṭalima śailaśikhāśicumbi

saṃdhyā sudhāvisaravarṣi lileha bimbam||6||

ākṣiptatāmarasakānanacakravāla-

bhābhiḥ kramādudayaśailatirohitaśrīḥ|

indurniśatimiramaṇḍalabādhyamāna-

māśiśvasajjagadivordhvamukhairmayūkhaiḥ||7||

bhāti sma pakṣmakuṭilodayaśailaśṛṅga-

bhāgāspadābhinvakuṅkumapaṅkagaurī|

abhyāpatanmadanakūbaricakraśīrṇa-

māṇikyanemiśakalākṛtirindulekhā||8||

rejetarāmudayaśailaśikhāśrimūla-

lagnātha bhagnatimirā kuṭilā kalendoḥ|

raktāruṇā namucikaṇṭhavivartamāna-

phenacchaṭāvalayavibhramamāvahantī||9||

vispaṣṭalakṣmaśabalīkṛtamadhyabhāga-

bimbārdhatāmadhipatirdadhadoṣadhīnām|

viṣyandidānajalaśīkaraśāritābhra-

mātaṅgakarṇaśikharākṛtirāvirāsīt||10||

apsargavibhramabhṛti stimite 'ndhakāra-

rāśau diśaḥ sthagayati sphuṭapaṅkapīne|

uttiṣṭhaducchvasitakuṅkumakoṣagaura-

mālakṣyate sma kanakāṇḍamivendubimbam||11||

%p.266

vyaktāvacūlakaluṣodaramindubimba-

mābaddharāgamudayādrigataṃ vyarājat|

saṃvādinirgataviriñcavibhinnamadhya-

vaikuṇṭhanābhinalinotthitabījakoṣam||12||

ābaddharāgamudagādudayādrimūrdhni

naisargikīṃ dhavalatāmapahāya bimbam|

nirdhutakesaraparāgavilaṅghyamāna-

nidrāvibhuktakumudacchadagauramindoḥ||13||

cetoharasphuritakesaradantahāsa-

mudvīkṣitāḥ kumudinībhiradhipradoṣam|

rejuḥ kadarthanabhayādaravindavṛnda-

kāntyāśritā iva navoditacandrapādāḥ||14||

vispaṣṭacihnamudayādriviṭaṅkakūṭa-

saṃghaṭṭajarjaratayeva saradhramindoḥ|

bimbaṃ krameṇa vigalannavasāṃdhyarāga-

raktacchaṭaṃ nabhasi pāṇḍuratāmayāsīt||15||

nidrāvimuktanavatindukapāṇḍubhāsi

bimbe prasusruvuṣi nākanadīṃ himāṃśoḥ|

chāyā śriyaṃ hariṇalakṣmamayī babhāra

niryatkalindatanayājalaveṇikāśrīḥ||16||

%p.267

pratyagralakṣmamalinodarakānti bimba-

mindurbabhāra navakundadalāvadātam|

vakṣo halīva dṛḍhadhenukapaścimārdha-

preṅkhatkhurāgraśikharollikhitavraṇāṅkam||17||

lakṣmacchalopahitapīvarapaṅkapiṇḍa-

kalmāṣamadhyamatanupratibimbamindoḥ|

lakṣmīṃ dadhāvadhijalaṃ ghaṭamānahāri-

rūpaṃ bhramatsarasi kālakulālacakram||18||

kalmāṣitaṃ śaśakalaṅkalavena madhya-

bhāge babhāra paripāṇḍuramindubimbam|

vistrastamecakagajājinapallavāgra-

candrāvataṃsaśucibhasmasitāṃsalīlām||19||

bhāti sma madhyaghaṭitāspadakālakūṭa-

sacchāyalāñchanaruciḥ pariṇāhibimbaḥ|

kṣīrāmburāśiriva mandaraśailamūla-

līlāvivṛttiparimaṇḍalitaḥ śaśāṅkaḥ||20||

vispaṣṭacihnamacakādudayādrilagna-

mālekhyabhittiphalakaṃ smaradevatāyāḥ|

tadvibhramāhitamaṣīmalapaṅkavarti-

vinyastapattramakarāṅkamivendubimbam||21||

abhrājatānilavilolitasāṃdhyarāga-

piṅgīkṛtābhraśikharakṣaṇalabdhasaṃstham|

%p.268

śītāṃśubimbamuragāśananīyamāna-

māṇikyabhāsurasudhākalaśābhirāmam||22||

pratyagrapakṣaghaṭanena niśāvatāra-

rāmeṣuṇā sapadi vāsarakrauñcakuñje|

nirdārite sphuṭamayukchadanacchadācchā

nirgacchati sma śaśidīdhitihaṃsapaṅktiḥ||23||

aurvāgnihetiparimarśavilīnamadhya-

bhāgo nu sindhujaṭharāduditaḥ salakṣmā|

karpūracūrṇarucicārumarīcikurca-

nirdhautadikkamarucatkaṭhinetarārciḥ||24||

unnidrakundadhavalagrahacakravāla-

puṣpotkarā bhuvanakananasīmni reje|

śyamālatā hariṇalakṣmamiṣeṇa candra-

bimbālavālavalayādiva niṣpatantī||25||

saṃvādameṣyati mamāgurupaṅkadigdha-

pattrāvalīśabalagaṇḍapuraṃdhrivaktraḥ|

kalmāṣitaṃ kimamunāpi na bimbameta-

dutprekṣya lāñchanamitīva babhāra candraḥ||26||

āśritya śītarucinā sakalena jāti-

sāmānyamutthitavatā nayanānmaharṣeḥ|

ānandabhārabharamantharatā vyadhāyi

tatpakṣapātarabhasādiva locanānām||27||

%p.269

śiñjāravaṃ sapadi mantramudīrayansvaṃ

naktaṃmukhe vighaṭamānapalāśayantram|

saṃrabhya sādhaka vighaṭamānapalāśayantram|

saṃrabhya sādhaka ivāttarasopabhoga-

mabhyāvi'satkumudagarbhagṛhaṃ dvirephaḥ||28||

apāṇḍudīdhitiśikhānikarāvakīrṇa-

vistīrṇabimbapariṇāhatayā himāṃ"uḥ|

unmūlitāmbarasarijjalalagnapadma-

nālāvakīrṇasurakuñjaravibhramo 'bhūt||29||

kṣīrodavīcidhavalairnijabimbabhāgbhi-

rabhrājatābhrasaraṇaiḥ kiraṇaiḥ śaśāṅkaḥ|

saṃkocanābhayamivārthayituṃ saroja-

khaṇḍasya komalamṛṇālaśatairvilanaiḥ||30||

lāvaṇyakāntiparimṛṣṭakalaṅkalekha-

maprāptapattraracanāsu vilāsinīnām|

chāyāgataṃ navamadhūkavipāṇḍurāsu

gaṇḍasthalīṣvadhikamaśvitadidubimbam||31||

jyotsnātupāranikarasthagitāntarikṣa-

diṅmaṇḍalaḥ śiśirakāla ivāmṛtāṃśuḥ|

āliṅganānyaśithilāni diśanpriyāṇā-

makleśayannavakuśeśayakhaṇḍakāntim||32||

bhittvā viṣāñjanamivāśu dṛśāṃ vighāta-

hetuṃ niśātimiravṛndamanindyarūpaiḥ|

%p.270

saṃdānitacchadapuṭāni karairamanda-

mindorakhindata kulānyaravindinīnām||33||

saireyakastabakanīlamathāndhakāra-

mutsṛjya bhogamalināmbaranirviśeṣam|

saṃvivyurāśu kakubhaḥ kaladhautagaura-

minduprabhāpaṭalakalpalatādugūlam||34||

abhyudgate śaśini śaṅkhadalāvadāta-

preṅkhanmayūkhakhacitāmbaradigvibhāge|

tāpicchanīlamabhavadvivarānusāri

vaibhāvaraṃ vigaladambha ivāndhakāram||35||

bhānorasaṃnidhivaśāttimireṇa sārdha-

mahnāya saṃgatimavāpya kumudvatībhiḥ|

candrodaye kumudakukṣigatāstadīya-

garbhadviṣaḥ sukhamasāviṣata dvirephāḥ||36||

śiśrīṣubhistanuvikāsadalatpalāśa-

koṣāḥ śanaiḥ kumudinīrnabhasi bhramadbhiḥ|

candrāṃśujarjaritaśeṣaghanānubandha-

naiśāndhakārasadṛśairatami dvirephaiḥ||37||

lokāntarāśrayiṇi gharmaghṛṇau krameṇa

yairutthitairbhuvanamūrṇunuve tamobhiḥ|

tānīndureva vicakāra karotkareṇa

sādhāraṇatvarahitā mahatāṃ hi śaktiḥ||38||

%p.271

hitvā śanaiḥ śitimiva tvacamandhakāra-

cchāyāṃ ni'soḍupaṭalasphaṭikākṣasūtrā|

gaurī babhūva rucirāgurupaṅkapatra-

sacchāyalakṣmaśaśimaṇḍalagaṇḍabhittiḥ||39||

sparśotsavaṃ vidadhatībhiramandarāga-

maṅgāni manmathavatāmiva sundarībhiḥ|

jahlādire kumudinīvipināni gāḍha-

māliṅgitāni śaśidīdhitimaṇḍalībhiḥ||40||

utsāritasya taraṇeḥ kiraṇacchaṭābhi-

rindoḥ karaiśca tamaso 'bhihatasya naktam|

vispaṣṭacāruracanāḥ surasundarīṇā-

mālambanatvamagamanniva keśahastāḥ||41||

bhindansudhānivahavāhibhirandhakāra-

maṃśūtkarairudajihīta ca śītaraśmiḥ|

saṃkocaduḥkhamaharacca kumudvatīnāṃ

santaḥ parārthaghaṭane nahi vighnanighnāḥ||42||

āluṅkhitā dalitaśaṅkhavipāṇḍurābhi-

rindoḥ prabhābhiratha kairavapadmakhaṇḍāḥ|

unnidrabaddhadalakuṅmalanīḍalīna-

dīnadvirephapaṭalāḥ parito babhūvuḥ||43||

saudheṣu śītakiraṇasya karacchaṭābhi-

rāpāṇḍurābhirabhitaḥ pratipheluṣībhiḥ|

%p.172

paryastasāndrabhujatāryatamaḥprabandha-

mandhaṃ jagatpunarayujyata cakṣuṣārāt||44||

ādāya dagdhabahalāgurudhupadhūma-

paṅkaṃ kapolaphalakeṣu surāṅganānām|

pattrāṅgulīriva rasārdratayā vidhitso-

rindorgavāks.avivareṣu karā nipetuḥ||45||

lakṣmīṃ dadhuḥ śiśiraraśmiruco gavākṣa-

niryūhaniryadasitāgurudhūmaśārāḥ|

paryastamandaravighurṇitadugdhasindhu-

viccicchaṭā iva pariplutakālakūṭāḥ||46||

srastāndhakāravasanāṃ rajanīpuraṃdhri-

māliṅgati priyasudhāstruti diksakhībhiḥ|

dūraṃ mṛṇālaśakalāmalatanmayūkha-

hāsacchaṭāñcitamukhībhirivāpasastre||47||

saṃkocajihmitakuśeśayakośadhauta-

kauśeyakomalaśaśāṅkaruco 'vakāśāḥ|

rejurdiśāmadhiniśaṃ viśadaprakāśāḥ

kāśā ivopaśaradaṃ śamitāndhakārāḥ||48||

sārdhaṃ krameṇa kakubho 'tha kumudvatībhi-

rucchvāsalābhaviśadasthitidūradṛśyāḥ|

prāptā vikāsamacakāsiṣuraindavībhi-

raṃśucchaṭābhiravadhūtaniśāndhakārāḥ||49||

līlānipītabharamūrchitakairavīya-

khaṇḍacchadacchaviriva cchuritāmbaraśrīḥ|

%p.273

indordudhāva dhavalaḥ kalakaṇṭhakaṇṭha-

kālāndhakārakaluṣāḥ kakubhaḥ karaughaḥ||50||

pratyagrapītanavakairavakhaṇḍalakṣmī-

lāvaṇyakāntibhirivātanupāṇḍimābiḥ|

kīrṇā diśo dalitasaṃtamasānubandha-

mindoradīpiṣata dīdhitidīpikābhiḥ||51||

diksundarīghanapayodharabhāratāra-

hārāḥ sudhāsrutikarālamaṇipravālāḥ|
bhittvā śanaistimiramañjanapuñjanīla-

mānuñjurindukiraṇā jagadañjasārāt|52||

pauraṃdarīṃ diśamapojjhya viluptarāga-

saṃpatkṣaṇājjiamiṣatyadhunā pratīcīm|

anyāḥ prasādayati nirjitapuṇḍarīka-

śobhāgrapādapatanaiḥ kakubhaḥ salīlam||53||

naiśānilāhatiparasparaghaṭyamāna-

saṃphullakairavatayālikulapraṇādaiḥ|

uktveti hastatalatāḍanayeva naktaṃ

naktaṃcaraściramahāsi kumudvatībhiḥ||54|| (yugalakam)

indīranīrakaṇakaṇṭakitā vikīrṇa-

parṇā vavurdalitapaṅkajakuṅmalāgrāḥ|

śītā niśīthamaruto nibhṛtadvirepha-

śephālikākusumanirbharagandhavāhāḥ||55||

%p.274

bhāti sma mārutavidhūtapalāśarandhra-

labdhapraveśaśiśirāṃśumarīciśārām|

chāyāṃ vineśuṣi ravau dadhatī tarūṇāṃ

saṃvītacitramṛgacarmapaṭeva bhūmiḥ||56||

pratyagraphenadhavalā nabhasi prasastru-

rullaṅghitoḍunikarāḥ śiśirāṃśubhāsaḥ|

udraśmiratnasikatākaṇacakravāla-

mandākinījalataraṅgaghaṭāyamānāḥ||57||

preṅkhatkaṭhoraśatapattrapalāśamūla-

pāṇḍakṣapākaramarīcivilaṅghitā dyauḥ|

uttambhanākulajagatkṣayakālakola-

daṃṣṭrā prakāśadhavalakṣitivibhramābhūt||58||

bhāti sma saṃvalitatārakacakravāla-

candrātapacchuraṇapāṇḍuramantarikṣam|

bibhrajjarājaraṭhajihmagadīrghabhoga-

muktasphuradvikaṭakañcukapaṭṭalīlām||59||

nirdhautatārataruṇacchavitārakaugha-

kalmāṣitena nabhasā bibharāṃbabhūve|

niḥśeṣaśoṣitajalaplavapaṅkagarbha-

dṛśyāvarugṇabisakandajalāśayaśrīḥ||60||

jihmīkṛtābjanayanaṃ śvasanānubandha-

kampākulasthiti vipāṇḍuratāṃ dadhatyā|

saṃkocamāpa jarayeva kṛtāvamarśa-

mindutviṣā kamalakānanacakravālam||61||

%p.275

candraprabhāmukulitaṃ salilātirikta-

nālaṃ sasarpa kamalaṃ niśi cakravākī|

ābibhratī hṛṣitapakṣmatanūruhaika-

pādasthitonmukhavidūragakāntaśaṅkām||62||

āplāvitāvanitale navacandrikāmbu-

pūre nimagnamatha kairavacakravālam|

uttāralagnamiva mandasamīrapāta-

pāriplavīkṛtapalāśabhujaṃ vyarājat||63||

vaikuṇṭhaśaṅkhadhavalābjavibhedakuṇṭha-

sotkaṇṭhakairavakarālakarotkarenduḥ|

śyāmeti rātriragamatsphuṭamarthaśūnya-

paryāyatāṃ kṣatatamaḥparipāṇḍuraśrīḥ||64||

paryāptajṛmbhaṇabharasphuṭanānubandhi-

pattrāṅgulīnikarakairavacāruhastā|

utkṣiptaṣaṭpadaghaṭāmukharomarāji-

rinduṃ vilokya sahasā kumudinyathāsīt||65||

indoḥ karairatanukausumasaukumārya-

bhāgbhirmanobhuva iveṣubhirāhatābhiḥ|

udgīrṇagandhakumudānanamūḍhanaiśa-

gharmodabindubhirajṛmbhi kumudvatībhiḥ||66||

%p.276

ścyotatsudhāśiśiranirjharaśīkarārdra-

candrāṃśurāśiparimṛṣṭakarālakoṣāḥ|

padmākarāḥ sapadi saṃcukucurniśītha-

śītārditā iva dalāmbarasaṃvṛtāṅgāḥ||67||

preyaḥ samāgamasukhārdrapuraṃdhrinirya-

dānandabāṣpakaṇikāśiśiro nabhasvān|

bandhakramādhigatatānavatāratamya-

saugandhikotthaghanasaurabhasaṃpadāsīt||68||

niḥśeṣameva surabhiṃ mama kopagandha-

māvāndinakṣayamarunmama maiṣa moṣīt|

itthaṃ bhiyeva kamalaṃ kalayāṃcakāra

saṃkocasaṃkaṭaviśaṅkaṭakuṅmalatvam||69||

spṛṣṭā na yā dinakarāṃśubhirahni vahni-

garbhairapi kvacana caklamurambujinyaḥ|

mamlustarāṃ śaśikarairapi tāḥ sudhārdrai-

rakṣuṇṇavāmacaritā bata padmanetrāḥ||70||

pātuṃ madhūnyadhikumudvati baddharāga-

muddhūtapakṣati madhuvratamutpatantam|

śliṣyatsarojadalasaṃpuṭapīḍitāṅghri-

mīrṣyāvaśādiva kuśeśayinī babandha||71||

sādhyaṃ na tajjagati yanna kalāvato 'sti

candraḥ karaiḥ sakaladiṅmukhakarṇapūraiḥ|

viṣyaṇṇavārivisarāḥ parito nināya

yaccandrakāntadṛṣado 'pi tadārdrabhāvam||72||

%p.277

saṃkocadhūsaramakāri sarojakhaṇḍa-

magre yadasya śaśinā paripīḍya pādaiḥ|

tena sphuradvikaṭakesaradantapaṅkti

toṣādivātiviśadaṃ kumudaṃ jahāsa||73||

saṃdhukṣitāsamaśareṇa karairavāpta-

nidrā satī kumudinī śaśināvamṛṣṭā|

huṃkāriṇīva bubudhe kumudodarastha-

kūjanmadhuvratakulakvaṇitānubandhaiḥ||74||

preyoṃśumālivirahavyasanānubandha-

mūrchānimīlitasarojadṛśo nalinyāḥ|

nyastāḥ salīlamabhavannuparīndunāpi

khedāya komalamarīcimṛṇāladaṇḍāḥ||75||

kallolapīvarapayodharapṛṣṭhabhāga-

mākṛṣya vīcivalibhaṅgabhuvaṃ ca candraḥ|

āvartanābhinihitāgrakaraścakāra

raktābjinīṃ mukhanimīlitapadmanetrām||76||

paryucchvasatsaralakesarakāñcanottha-

nārācacakraparipūritakukṣirandhram|

īṣadvibhinnamukulānanamindubhābhi-

rādatta kairavamanaṅganiṣaṅgalīlām||77||

jyotsnāmayaṃ yadamṛtaprabhameghamukta-

mambhaḥ papāta kumudacchadaśuktikoṣe|

%p.278

tatsthūlalagnarajanījalabindujāla-

vyājena mauktikakaṇatvamabhiprapede||78||

udbhinnakaṇṭakabharātpulakānubandha-

paryākulā kumudinī muditā pradoṣe|

dhūtāravindarucicandrakarapraṇoda-

cakrībhavatkumudacārukucā cakāśe||79||

paryāptanirmalakareṇa karaiḥ sudhārdraiḥ

saṃbhāvitāni na himadyutināpi netum|

ninye jalāni niśi nirviṣatāmagastyaḥ

kārye kvacidbhavati kasyacideva śaktiḥ||80||

āskanda dūramudayaṃ madayasva manda-

mānandayenduvadanā madanāvidūnāḥ|

krūraṃ tamaḥ kira karaiḥ kuru korakāgra-

bhaṅgaṃ ca kairavakulasya karālakāntaiḥ||81||

cañcvagracumbanavikuñcitakesarāsu

saṃcārayāñcitadalāsu ca cañcarīkān|

kundāvadātavidaladdaladīrghadaṇḍa-

dūroditāsu muditāsu kumudvatīṣu||82||

saṃdhehi pattrapaṭalaṃ paṭupuṇḍarīka-

khaṇḍasya maṇḍaya diśaḥ sphuṭamaṇḍalaśrīḥ|

saṃkṣobhayoddalanadohadalīladola-

kallolakāṇḍakalilaṃ salilaṃ ca sindhoḥ||83||

%p.279

saṃdhukṣaya smaramavandhyaśaraprabandha-

saṃdhānabandhurasamādhi dhanurdhunānam|

dhairyaṃ vidhūnaya vadhūṣu vivardhamāna-

mānoddhuraṃ vidhurabandhuvirodhinīṣu||84||

pārīḥ prasādaya ca pānaparamparāsu

karpūrapāṃsupaṭalībhiriva prabhābhiḥ|

ityācaranrucirarocirarocatendu-

rarcaikacarcajanalocanacakravālaḥ||85|| (pañcabhiḥ kulakam)

pātālāntaśchavīva ghanāṃ śeṣabhogaprakāśaḥ

kaṇṭhacchāyāmiva paśupateraṭṭahāso 'bhinīlām|

vikṣipyārānnabhasi tamasāṃ maṇḍalīṃ ratnarāśe-

rdattollāsaḥ śaśabhṛdamalaśrīścakāsāṃcakāra||86||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye candrodayavarṇano nāma viṃśa
sargaḥ|

ekaviṃśaḥ sargaḥ|

sthito 'tha saudhonnatacandriśālikātale vibhuḥ
klṛptamahārghasaṃstare|

iti priyāmaṅkagatāmabhāṣata kṣapākarasya śriyamīkṣya
hāriṇīm||1||

ito 'dhunāviṣkṛtalakṣma lakṣyatāṃ niśākarasyotthitamatrilocanāt|

vibhāti tanvaṅgi tadīyatārakatviṣāvalīḍhodaravartma
maṇḍalam||2||

vidhitsunā kelimivodayaśritā nijaprabhākuṅkumavāsamuṣṭibhiḥ|

parāhataṃ pakṣmalameṇalakṣmaṇā nimīlayatyambujanetramabjinī||3||

%p.280

sphuṭaṃ parāsekaparāṅmukhātmanaḥ sthirā vibhūtirvimalasya
jāyate|

sthitaṃ jagadvyāpya tathāhi tāmasaṃ natāṅgi
niḥśeṣitametadindunā||4||

asau śaśāṅkaḥ kurute samunnatāḥ kumudvatīnāṃ
kumudastanāvalīḥ|

nijaprabhāhāralatāvibhūṣaṇāḥ
ṣaḍaṅghrikālāgurupattrabhaṅginīḥ||5||

vigāḍhatoyaḥ pratimāchalādasau navo 'ruṇatvaṃ gamito nu
candramāḥ|

madhucchaṭāśīkaravārivarṣibhiḥ
kumudvatīkairavahastasaṃpuṭaiḥ||6||

dadhatyamūrmilitapaṅkajekṣaṇāḥ kṣaṇādavaśyāyakaṇaiḥ
karālitāḥ|

kuśeśayinyo dayitārkabhāvanāsamucchalatsvedajalā iva śriyam||7||

niśākṛtā bimbamukhena pāṭalaprabhāsavaṃ prattamasau kumudvatī|

apāvṛtottānitakairavānanā ciraṃ natabhrūḥ pibatīva saspṛham||8||

vidārya daṃṣṭrāṅkurakomalatviṣā niśāndhakārādrikulaṃ
svalekhayā|

bibhartyasāvādivarāhavibhramaṃ sadā tu lakṣmodvahanena
candramāḥ||9||

anena te pūrṇakapolabhittinā ka eva vaktreṇa kṛśodari smayaḥ|

bibharti lakṣmīṃ pratimāsamutthitaṃ niśākarasyedṛśameva
maṇḍalam||10||

mṛṇālinīndoḥ spṛśataḥ karaiḥ krudhā vivartayantīva
ku'seśayānanam|

bibharti pṛṣṭhāgatayā kṛtaśriyaṃ
dvirephaveṇīlatayāmbujastanam||11||

sphuṭaṃ patantī śaśicandrikāmbudhau niśāgame 'pīyata
śuktisaṃpuṭaiḥ|

kuto nu tābhyo 'mbudamuktāvāriṇo vipāṇḍumuktāphalasaṃbhavo
'nyathā||12||

%p.281

niśākare kesaradhūlikuṅkumacchaṭāpiśaṅgāgrakare viśeṣakam|

vidhitsatīva ślathabhṛṅgamaṇḍalībhrūvā sthitaṃ
kairavakānanaśriyā||13||

kumudvatī kairavahastamucchvasaddalāṅgulīkaṃ śriyameti bibhratī|

avāptapārśvasthitabhṛṅgamaṇḍalīkṛtāvanaddhāsitakambuvibhramam||14||

adhikṣapaṃ lakṣitakāminīmano manobhavasya kṣipataḥ śilīmukhān|

tadīyapakṣāvalisaṃbhṛtā iva krameṇa śītāḥ prasaranti
mārutāḥ||15||

śilīmukhaiḥ śekharasaurabhāhṛtairbhramadbhiretyopari
baddhamaṇḍalam|

śriyaṃ cikīrṣadbhirivābhisārikāḥ svakāntaveśma sthagitāḥ
prayāntyamūḥ||16||

vyadhāyi saṃkocavidhūsarendunā kimityasau svādurapui padminī|

itīva taṃ nindati ṣaṭpadaḥ svanaiḥ sadānukūle hi jano
'nurajyate||17||

kumudvatīnāṃ pratibimbitāṃ jale vijihmavīciśrutipāśamadhyagām|

adaḥ sphuranmaṇḍalaśaṅkhapattratāṃ bibharti suśroṇi
mṛgāṅkamaṇḍalam||18||

mṛṇālinīnāṃ nibiḍīkṛtāruṇacchadāṅgulīdanturacārukoṭibhiḥ|

pinahyate 'mbhoruhapādamaṇḍalairdvirephamālāmaṇinūparāvaliḥ||19||

kumudvatībhirmakarandakuṅkumacchaṭāpiśaṅgāmbuvipūritodaraḥ|

savibhramaṃ kairavaśṛṅgakotkaraḥ kṣapākaraṃ hantumiva
vyudasyate||20||

nabhaḥsamudrodaraphenasaṃhatirnagendranāgādhipabhūticarcikā|

niśīthinīkalpalatāṃśukāvalirniśākarasya śriyameti
candrikā||21||

iti smaroddīpini candraśekhare vibhurvivṛtte samaye svasaṃnibhe|

himādrikanyāmabhidhāya sādaraṃ sa sāṃdhyavelāvidhitatparo
'bhavat||22||

%p.282

avandatānanditamānsastatastanuṃ sa saṃdhyāmaravindajanmanaḥ|

murārinābhīhradapadmaviṣṭaraprakīrṇareṇucchuraṇādivāruṇām||23||

apāvṛtauṣṭhāntaralabdhanirgamairjapakriyāyāṃ
daśanāṃśumaṇḍalaiḥ|

babhau śiraśchidrapathapraveśibhiḥ surasravantyā iva
dhūrjaṭirjalaiḥ||24||

udagranāsāviniṣṭacakṣuṣaḥ piśaṅgapakṣmāvalimelanakramāt|

sarocanārekhamivāsya vahnimallalāṭapaṭṭaṃ vidadhe vilocanam||25||

nibaddhapadmāsanapādapaṅkajasphuṭāruṇottānatalapravartitaiḥ|

vilupyamānātanukaṇṭhamaṇḍalaprabhāndhakāracchaviraṃśurāśibhiḥ||26||

avāptanābhivyatiṣaṅgavisphuratprabhāruṇottānakarāmbujadvayaḥ|

sthirāṃsapīṭhaḥ sa samādhigocaraṃ cirāya dadhyau
kimapīnduśekharaḥ||27|| (yugalakam)

vyatītasaṃkhyātigapaṅkajāsanavyapāśrayāmbhoruhabījanirmitam|

nijākṣasūtraṃ nijamudrayā japankarāntareṇābjarucaṃ
vyavartayat||28||

vilokayantī girirājakanyakā tathā ca taṃ dhyānanīilitekṣaṇam|

babhāra saṃdhyātaparāgapāṭalāmivonmiṣatkopakaṣāyitāṃ
dṛśam||29||

samanyuniḥ śvāsasamīraṇoṣmabhiḥ
kadarthyamānāruṇadhūsarādharā|

dvirephamālāṅkitamugdhapallavāṃ vasantalakṣmīmatha sā
vyaḍambayat||30||

samāptasaṃdhyāvidhirīśvaro 'pi tāṃ vilokya koṣātparivṛtya
tasthuṣīm|

rasārdragarbhairbahusāntvanakramaiḥ prasādayāmāsa cireṇa
sasmitaḥ||31||

madhūpanītaṃ jayayā niśākaraprabhāvataṃsaṃ samayajñayā tataḥ|

vinidrakalpadrumasūnasaṃbhavaṃ kramādamuṃ pāyayate sma
sasmitaḥ||32||

%p.283

kapolabhāgena sadāruṇatviṣā jahāra cetaḥ śaśiśekharasya sā|

vipākapiṅgena phalena bibhratī lateva raktādharapallavā śriyam||33||

tayā viyuktāṃ kila kokakāminīṃ vilokayantyā bhavanābjinīgatām|

bhayācyatāśaṅkitaviprayogayā
śarīrabhāgasthitiminduśekharaḥ||34||

tayā samaṃ so 'pi viyogabhītimānnyveśayattāṃ tanusābhisīmani|

prakarṣataḥ premaguṇasya nāsti tanna vallabhasya kriyate
yadīpsitam||35||

kathaṃ nu saṃdhyānatiṣu prayokṣyate kareṇa me
matsarakhinnamañjaliḥ|
śiraḥsthagaṅgājalaśīkaracchaṭā tuṣāraśītāpi na māṃ na
dhakṣyati||36||

iti priyasyārdhaśarīrasaṃsthitau kṣaṇaṃ vikalpākulamānasā satī|

babhūva tatsaṃśrayakātarā punarna gaṇyate premaṇi
doṣadūṣaṇam||37|| (yugalakam)

vimuktapārśvasya bhujaṃgaśekharasphuratkaṇāphūtkṛtakātarairiva|

kirīṭacandrasya marīcimaṇḍalaiḥ piśaṅgajūṭāntarapuñjitaiḥ
sthitam||38||

vidhuṃtuḍopaplutabhāgavisphurannavārkabimbopamamagnipiṅgalam|

vilīnabhāgāntaramiśramūrdhvagaṃ vibhāti
cakṣurdadhadardhatārakam||39||

niveśitasyāntarasīmni cakṣuṣo nimīlitārālakarālapakṣmaṇaḥ|

vidhīyate bhāvanayaiva tatkṣaṇaṃ
priyānanāmbhoruhadarśanotsavaḥ||40||

lalāṭalekhāvalibhaṅgamuccakaiḥ samāsajantyāntaravartmani bhruvā|

manorathārūḍhaharekṣaṇakriyā savibhramotkṣepadaśā nivedyate||41||

%p.284

apāṅgbhāgaṃ rabhasādapāśritaḥ salīlamabhyāsavaśena tārakaḥ|

adṛṣṭakāntānanakhedamantharaṃ kathaṃcidevotkatayāpi vartate||42||

prasaktatāmbūlakalaṅkadhūsarāṃ śriyaṃ
dadhatyādharamadhyalekhayā|

sphuṭeva mūrtidvitayasya peśalā vibhāgasīmā saralā viracyate||43||

stanasya romāñcabharāvalambinaḥ śarīrabhāgaṃ viśato 'numīyate|

vilocane mīlitapakṣmasaṃpuṭe manoramasparśasukhodayotsavaḥ||44||

niṣiddhadehārdhaniveśavibhramaṃ kṛśatvayogaṃ prati baddhakopayā|

sabhaṅgurabhrūlatayeva kevalaṃ balicchalānmadhyabhuvā
vyavasthitam||45||

manoramāntarviniveśanirvṛteravāptavistāraguṇodaye 'dhikam|

nitambabhāge maṇimekhalāguṇo bhareṇa vicchinnaguṇaḥ
patatyadhaḥ||46||

iti priyasyācalarājakanyayā śarīrabhāge kṛtasaṃniveśayā|

jagatsu saubhāgyaguṇairanyagairvyajīyatāśeṣanitambinījanaḥ||47||
(daśabhiḥ kulakam)

ekatra pannagamayī sajalābhranīla-

cchāyā kaṭīrakataṭe kṛtasaṃniveśā|

vyāvartitakaṇṭhakuharāspadakālakūṭa-

toyāśayasrutivilāsamadhatta kāñcī||48||

śobhāṃ babhāra jaghane glapitāndhakara-

manyatra ratnaraśanā madhuraṃ raṇantī|
lāvaṇyakāntisarasīpulināyamāna-

vistāraśālijaghanasthalahaṃsapaṅktiḥ||49||

adhyūru śītakiraṇābharaṇasya kāntiṃ

kalmāṣamāpa mṛgacarma viṣajyamānam|

%p.285

bibhratkirīṭaśaśidarśanabaddharāga-

tārādhṛtāgatasitetarapakṣmalakṣmīm||50||

visargasūkṣmacchaviśāramambaraṃ vicitrakāñcīguṇaratnaraśmibhiḥ|

vilagnamanyatra sa pañcarāgatāmivodvahaccāru taraṅgitaṃ babhau||51||

parasparapremavijṛmbhito 'nayościrāya yogo 'stu śarīrabhāgayoḥ|

dadhau tulākoṭikaśiñjitacchalāditīva
gaurīcaraṇastadāśiṣam||52||

nṛtyatparikramabharānatabhūmipīṭha-

niṣpiṣṭaratnaśirasaṃ khalu mā kṛthā mām|

bhasmāvadāta iti śeṣa ivendumaule-

rbhogī babhau kaṭakitaścaraṇāgralagnaḥ||53||

sevāgatāmṛtakarapratibimbgarbhaṃ

vakṣaḥsthalārdhamabhṛtonnatamindumauliḥ|

antaḥpraveśaparimaṇḍalalakṣyamāṇa-

gaurīpayodharamivācchatayā parītam||54||

saṃdhyāhitotsavavikāsamahīnakāñcī-

dāmābhirāmamaniśaṃ vikaṭākṣavaktram|

lakṣmīmanuttamahimāṃśukalāñchitaṃ sa-

dāviścakāra śivayorvapurityabhinnam||55||

anyonyamanmathasukhānubhavānubandha-

niḥspandamīlitavilocanayostadānīm|

%p.286

ceṣṭāstayorudabhavannavibhinnacitta-

saṃtānaparyavasitā vinibaddhavācaḥ||56||

iti rasapoṣayuktimadanujjhitavṛtti guṇavyapāśrayaṃ

prathitaśubhāṅgalakṣaṇamapūrvakṛtipravaṇātmatāṃ dadhat|

kaviriva nāṭakaṃ ghaṭitasaṃdhi vidhāya śaśāṅkaśekharaḥ

śikharisutārdhamardhavapuṣi pramadānvitamānaso 'bhavat||57||

itthaṃ bhūyo viyogajvaravisaradaśopaplavacchedahetoḥ

spaṣṭapremānubandhaṃ sthitavati dayitādeharatnena miśre|

harṣotkarṣānnipeturvapuṣi purariporekalakṣyāstadānī-

mārścaryodvṛttatārāḥ pravikasitapuṭā dṛṣṭayaḥ
pārṣadānām||58||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye gaurīśvaradehārdhavarṇano
nāmaikaviṃśaḥ sargaḥ|

dvāviṃśaḥ sargaḥ|

ityardhadeharacitasthitimuttamāṅga-

gaṅgābhyasūyanaparāṃ giriśasya gaurīm|

%p.287

nātho 'dhigamya saritāmatha candradhāma-

saṃmūrchitaḥ krudha iva kṣubhitastadāsīt||1||

utplutya dūramanuvavrajuṣā mṛgāṅka-

maṅkādivābhrapadavīmavagāhamānam|

svasthāna eva parivṛttijuṣā muhūrta-

mambhodhinā stimitaśāntajalena tasthe||2||

tāvadvidhāya jaladhiḥ stimitāmavasthā-

munmīlitānukṛtalocanaratnaśuktiḥ|

ścyotatsudhārdraśiśirāṃśukarāvamarśa-

viśliṣṭaśeṣaviṣamūrcha ivodatiṣṭhat||3||

tārāpathaṃ sapadi śiśrayiṣaḥ salīla-

mardhena yojayitumicchurivāmṛtāṃśoḥ|

ulāsivīciphalakapratibimbitaṃ sa-

dabhyutsasarja payasāṃ patirañjasārdham||4||

unnamramīnamakaraprakāravacūla-

kallolaketugajavājisamākulaṃ sat|

atyaurvavahnimagamajjaladheramanda-

māskandadānarabhasādiva toyasainyam||5||

antargataurvaviṣavahniśikhābhitaptā

ratnojjvalāḥ śitiruco vavaluḥ payodhau|

kallolabhogipatayaḥ parirabdhaśīta-

sacchāyacandrakaracandanaśākhivṛndāḥ||6||

abhyutthitena rabhasordhvataraṅgabāhu-

saṃchāditāmbaratalaṃ kṣitipṛṣṭhapīṭhe|

%p.288

astraṃsi ratnanidhinānadhijagmupātra

sindhūpagūhanasukhaṃ saśuceva dūrāt||7||

antaḥsphuradvikaṭavidrumadaṇḍanirya-

cchāyanuviddhamudadheḥ śaradabhrabhāsaḥ|

āvartamaṇḍalamarājata muktanidra-

raktāmbujaṃ madhuriporiva nābhicakram||8||

madhyādhirūḍhasakalapratimāgatendu-

bimbasphuradvikaṭaratnaviṭaṅkapīṭhā|

adhyamburāśi racitā jaladevatābhi-

rdoleva rājatitarāṃ sma taraṅgalekhā||9||

nīhāragaurarucibhirmakarākarasya

tārāgaṇairadhijalaṃ pratimāniṣaṇṇaiḥ|

dadhre taraṅgabhujadaṇḍadṛḍhopagūḍha-

jyotsnānidāghajalaśīkarabindulakṣmīḥ||10||

chāyāgatāvikalanūtanacandrabimba-

vispaṣṭacakraghaṭanaṃ kṣubhitasya sindhoḥ|

muktāmbaraṃ nipatati sma vinīlakānti

daityādhipasya bhujavṛndamivormijālam||11||

cakre 'ṅkagāmaranadīśucihāragaura-

kallolapīvarapayodharapṛṣṭhabhājaḥ|

vīcīkarairjalanidhiḥ phaṇiphūtkṛtāri-

dhūmacchaṭāsitanavāgurupattravallīḥ||12||

pāriplavordhvavalitātanuratnakambu-

sāvartacakrakaravartanavīcibāhuḥ|

velāṅganā vilulitāñjananīlanāga-

veṇīlatāściramanartayateva sindhuḥ||13||

vyaktaṃ rasātalamukhaṃ kṣaṇamudvahantī

niḥśeṣanetrakumudotsavahetumindum|

draṣṭuṃ kutūhalavaśādiva nāgaloka-

lakṣmīrvyudāsa jalarāśijalottarīyam||14||

velānilāhativijarjaritasya sindhoḥ

pratyagraratnakusumastabakānyamandam|

kallolakampratanukānanamaṇḍalāni

bhasmīcakāra vaḍavāmukhasaṃkṣayāgniḥ||15||

preṅkhatpravālavalayāruṇamindumauli-

paryastalagnaviśikhāgniśikhāsahasram|

sindhoḥ puratrayamiva sphuradaindranīla-

stambhāyatormi nabhasaḥ salilaṃ nyapaptat||16||

vaimānikāmaravadhūrgamane taraṅgaiḥ

kṣiptāḥ sarāgamavalokya payomanuṣyāḥ|

adhyaurvavahni tadalābhavijṛmbhamaṇa-

śokā ivāśu jaladhau dadati sma jhampām||17||

kṣiptāstathordvhamudadhestaralaistaraṅga-

bhaṅgaiḥ plavāḥ saha vimānagaṇairviceruḥ|

%p.290

ālokya saspṛhamamīṣu yathā surastrīḥ

sāṃyāttrikāścyutimamaṃsata nākadhāmnaḥ||18||

garbhīkṛtasphuritavidrumatāmratoya-

tālūni rejurudadhervivṛtāni pātum|

tālūramaṇḍalamukhānyasamaurvatāpa-

tṛṣṇāvaśādiva niśākaracandrikāmbhaḥ||19||

abhraṃkaṣaiḥ sphuṭamalairjaladhistaraṅga-

bhaṅgeṣu śītakiraṇasya babhāra bimbaiḥ|

śyāmāṅganājanakṛtāspadacāruratna-

vātāyanāsitaśilācitaharmyalīlām||20||

prāpte vivṛddhimudadhau sphuṭaphenahāsa-

sindhuprabhādhavalakañcukapūrṇapātram|

velāṅganāḥ phaṇabhṛtāṃ tarasāpajahru-

rjihmapravālanikarāṅgulikoṭikṛṣṭam||21||

ālokyatoddhataparasparasaṃprahāra-

kaṇḍūyanākulabhujairmukharāgalakṣmīḥ|

saṃsaktaśaṅkhaśakalatsaruvīcibhaṅga-

khaḍgodareṣvadhipayodhi payomanuṣyaiḥ||22||

abhyuddhṛtapracuraratnanidhānakumbha-

gambhīragartanikarairiva sindhurābhāt|

%p.291

āvartamaṇḍalaśataiḥ prasabhāpaviddha-

paryantavartibhujagāyasaśṛṅkhalaughaiḥ||23||

kāśmīrakesaraparāgarucirvyaloki

lokena śītakiraṇasya niśāmukhe yat|

taddhāvyamānamiva nīranidherudragra-

vīcicchaṭābhirabhavatparipāṇḍu bimbam||24||

abhraṃkaṣakṣubhitasindhutaraṅgabhaṅga-

dhautānmṛgā'nkavapuṣo 'viralaṃ galadbhiḥ|

phullāni kairavakulāni kalaṅkabindu-

vṛndairivālivalayaiḥ śabalībabhūvuḥ||25||

kallolacakramudadhestaṭaśailasānu-

nirdhautadhāturasarañjitamābabhāse|

prātaḥ samunmiṣadanūrukarātapāṅka-

mabhraṃkaṣaṃ śikharajālamivāśmadhāmnaḥ||26||

helāvidāritataṭācaladaityavapra-

vakṣaḥsthalaprakaṭaśuktinakhormihastaḥ|

sindhurnṛsiṃha iva tāravirāvavṛtti-

ruddhūtavāḍavakṛśānuśikhāsaṭo 'bhūt||27||

bhāti sma garbhagirikāñcanakūṭakoṭi-

niryanmayūkhanikurambakarambyamāṇam|

māyāśayālumadhusūdananābhipadma-

paryastakesarasahasramivāmbu sindhoḥ||28||

vibhrājire jalanidherbhujagottamāṅga-

māṇikyakhaṇḍakiraṇacchuritāstadānīm|

%p.292

tīreṣu lagnavaḍavāgniśikhāstaraṅga-

bhaṅgāḥ palāyanaparāyaṇatāmivāptāḥ||29||

sindhorudīyuṣi himatviṣi candrakānta-

viṣyandivāribhirivāhitavṛddhiyogāḥ|

āsphālanena taṭaśailaśilātaleṣu

pasphāyire sphuritaratnarucastaraṅgāḥ||30||

bhogīndrabhogaviniṣaṇṇatanostadānīṃ

pratyakṣameva bhujagāśanaketanasya|
bhasmīcakāra makarākaramaurvavahniḥ

śakto na rakṣitumihāpadi ko 'pi kaṃcit||31||

lakṣmacchalabhramaramaṇḍalaśāratāra-

bhāsā śaśipratimayotthitayā cakāśe|

paryantaghūrṇitataraṅgapalāśajāla-

tālūratāmarasakarṇikayārṇavaśrīḥ||32||

jvālājaṭālavaḍavāmukhavahnisāndra-

dhūmābhighātaghaṭanavyathitairivācchām|

muktāphalāśrukaṇasaṃtatimutsasarja

vistāribhirjalanidhirmaṇiśuktinetraiḥ||33||

pratyagraśoṇamaṇidīdhiticakravāla-

gaṇḍūṣaśīdhuvisarāḥ pulināni sasruḥ|

aprauḍhatīravanakesaraśākhikhaṇḍa-

sekakriyārthamiva sindhutaraṅkalekhāḥ||34||

ūuhuḥ pravālaviṭapāṅkurakoṭibhāga-

lagnā vilolavaḍavānaladhumadigdhāḥ|

%p.293

śaṅkhāḥ karājalavīciṣu tāmranāla-

nīlāravindamukulaśriyamambudhāmnaḥ||35||

cakruḥ sthitā nabhasi kūrmakuṭīrakasya

kirmīritāḥ phaṇiphaṇāmaṇiraśmirāgaiḥ|

saudāminīśabalitāmbudavṛndamoha-

vidrāṇahaṃsavisaraṃ taṭamūrmibhaṅgāḥ||36||

sthūlasphuliṅganikarāruṇarāgapuṣpa-

śārīkṛtāḥ pavanavegavitanyamānāḥ|

lakṣmīṃ dadhurjalanidhervaḍavāgnidhūma-

lekhāstadaṅkasaritāmiva dīrghaveṇyaḥ||37||

kākolakaṇṭharucibhirvikasatkarāla-

ratnāṅkaśīkarakaṇaiḥ sadṛśībhavadbhiḥ|

preṅkholitairdivi nijuhnuvire taraṅga-

bhaṅgairbhujaṃgapatayaḥ kṣubhitasya sindhoḥ||38||

vistāribhiḥ sphuritaratnamarīcirāga-

dhātucchaṭāśabalitaistarasā taraṅgaiḥ|

preṅkhadbhirambaramatastaradamburāśi-

rucchrāyamāpya śikharairiva vindhyaśailaḥ||39||

vīcīvighaṭṭanavikīrṇavilolaśukti-

rmuktāṃśubhirmakaraketuravāpa lakṣmīm|

saṃcāravartmabhirivābhinavotthitasya

śītatviṣaḥ pramathanāthakirīṭadhāmnaḥ||40||

%p.294

abhyāhatāniva vighūrṇitamandarādri-

sānucyutairniśitakoṭibhiraśmakūṭaiḥ|

ucchvāsalakṣyarudhirasrutitāmrarāga-

cchedājjhaṣā jalanidhau dadhati sma kaṇṭhān||41||

vyātenuṣībhirabhitaḥ sphutaphenahāsa-

lakṣmīṃ rarāja jaladhiḥ saridaṅganābhiḥ|

paścādupetya parihāsavidhatsayeva

kallolapāṇipihitātanuśuktinetraḥ||42||

mandīkṛtasya śikhino jaṭharāspadasya

toyātipānavaśataḥ pṛthuvīcihastaiḥ|

uttejanārthamiva tīravanāntarāla-

tālīsacūrṇanikaraṃ vicakarṣa sindhuḥ||43||

ujjṛmbhitāviralavepathavo 'dhijagmu-

rāsajyamānavikaṭotkalikānubandhāḥ|

abhyullasanmakaraketuśarābhighāta-

kroḍīkṛtāstaṭabhuvo bhṛśamākulatvam||44||

yasyodayādhigama eva kulādrituṅga-

bhaṅgīśataiḥ śriyamavāpa viśeṣagurvīm|

tasya pramārṣṭumiva bimbakalaṅkamindo-

rambhodavartma jaladhistarasā jagāhe||45||

%p.295

candrāvadātarucayo jaladhervireju-

rujjṛmbhitā diśi diśi sphutaphenapālyaḥ|

preṅhattaraṅgabhujagādhipadīrghabhoga-

nirmuktakañcukakalāpapulākaśobhāḥ||46||

saṃkṣobhamādadhatamudvatavīcicāpa-

maurvīnirargalaśarasthitimaurvavahneḥ|

gaurīpateriva vilocanamūrdhvasaṃstha-

moṣaṃcakāra makaradhvajamiddhamarciḥ||47||

uddāmavāḍavakṛśānuśikhāsahasra-

tāpānubandhaśamanārthamivormihastaiḥ|

nītā nadībhirarucajjhaṣaketanasya

phenacchaṭāruciracandanapaṅkacarcā||48||

abhyutpatatsarabhasaṃ suracakrapīta-

śeṣodarasthamadirāvyatiṣaṅgahetoḥ|

muktāmbaraṃ nipatati sma taraṅgajāla-

mujjṛmbhamāṇamadamohamivāmbudhāmnaḥ||49||

niḥśeṣalokanayanotsavahetumeka-

mālokya candramiva saṃbhṛtagāḍhatoṣaḥ|

ambhonidhirgalitamauktikabāṣpabindu-

saṃdohaśāraśuciśuktivilocano 'bhūt||50||

sindhoścakāsatitarāṃ sma maṇiprakāṇḍa-

raśmicchaṭāvisaravicchuritāstadānīm|

hartuṃ rasātalatamāṃsi gṛhītadīpra-

dīpā iva pratidiśaṃ pṛthuvīcihastāḥ||51||

%p.296

tārāpathaṃ caturapātasamīravega-

dhūtā tathodapatadambudhivīcipaṅktiḥ|

tanmadhyavartibhiralābhi yathā muhūrta-

mārādgrahaistaralabudbudavṛndalakṣmīḥ||52||

kallolapaṅktibhirathoragaphūtkṛtāgni-

dhūmacchaṭāśabalitābhirapāti nākāt|

bimbaṃ tuṣārakiraṇasya dadhāvuṣībhi-

rālagnatadgatamalābhirivāmburāśeḥ||53||

aurvāgnidāhamanapekṣya rasānubandha-

bhājo javādviviśuṣīḥ kakubhāṃ mukhebhyaḥ|

sindhuścakāra tarasā saritaḥ parācīḥ

snigdhe 'pi jātu na jaḍasya bhavatyapekṣā||54||

antasthaśeṣaphaṇamaṇḍalaphūtkṛtottha-

niḥśvāsavātavaśato nu saratnarāgāḥ|

sindhoravardhiṣata dhautadiśaḥ śaśāṅka-

dhāmāvamarśajanitāstarasā taraṅgāḥ||55||

saṃkṣobhamāgatavataḥ prasarattaraṅga-

bhaṅgotthitaṃ kramaviśaṅkaṭamamburāśeḥ|

tālūramaṇḍaladhatta kulālacakra-

nirvartyamānapariṇāhiśarāvalīlām||56||

velāparyastakukṣiprakaravigalitasthūlamuktāphalāccha-

jyotsnālokopaliptagrahamaṇiśabalavyomavīthīvilagnāḥ|

tasthuḥ sindhostaraṅgāḥ kṣaṇamatanuśikhāśekharaurvānalārci-

stāpaploṣapraśāntyai śiśiraśaśadharasparśatarṣādivordhvam||57||

%p.297

vitanvanto lakṣmīmaviraladarīdattaghaṭanāṃ

sphuradratnacchāyārucirataṭavallīvanabhuvaḥ|

virejuḥ kallolāḥ kṣitibhṛta iva vyālavasatiṃ

vihāyottiṣṭhantaḥ kṣubhitajalajālasya jaladheḥ||58||

saṃdhyānṛttānubandhadrutarayaśithilagranthinirmuktamadhyaṃ

sthāṇorvaiyāghramārādajinamiva bhuvi sraṃsamānaṃ vireje|

vajratrāsākulāntaḥ śritaśikharikacatkāñcanādhityakorvī-

niṣṭhyūtābhīṣuvaṃśavyatikaraśabalacchāyamambho
'mburāśeḥ||59||

dhutataṭagiridhātuvrātadhūlicchaṭābhi-

śchuritapṛthumukhānāṃ sindhurambhogajānām|

drutamakṛta śiraḥsu svachanakṣatramālā-

śriyamatanutaraṅgakṣiptaratnāvalībhiḥ||60||

kṣiptvā tīreṣvanarghānglapitaśaśirucaḥ saṃcayāṃstānmaṇīnāṃ

tacconmūlyānukūlaṃ sarasaphalabhṛtāṃ maṇḍalaṃ pādapānām|

dūrārūḍhā nipeturjaladhijalarayāstatkṣaṇaṃ vāḍavāgnau

ke vā na prāpnuvanti vyasanamupagatā vikriyāṃ jāḍyahetoḥ||61||

ādāyaurvānalakavalitaṃ śaṅkhacūrṇaṃ tadānī-

makarṣantastaṭavanabhuvo nāgavalīdalaughān|

bhagnānekakramukaśakala(khadira)granthayo vīcibhaṅgā-

stāmbūlasya sthitimavikalāṃ cakrurabdhe(rindo)rivettham||62||

%p.298

prāptaḥ kāmapyabhikyāṃ yadudayasamayārabdhavelāvijṛmbhā-

saṃbhāroddāmitāmbhaḥ kulagiriśikharaśreṇituṅgaistaraṅgaiḥ|

tasyāśaktaḥ pramārṣṭuṃ malamamṛtaruco naktamaṅkotthitasya

sthāne dhūmāyamānaṃ hṛdayamiva dadhau sindhuraurvānalārciḥ||63||

saṃbhogoddāmalīlārasarabhasahasadvaktracandrāḥ puraṃdhrīḥ

kurvāṇasyāparādhasmṛtivimukhadhiyo vallabheṣvastamānāḥ|

kaṃdarpasyeva ketuṃ samakaramudadhirvīcidaṇḍaṃ jalaugha-

kṣobhavirbhavidhopasphuṭajayapaṭahārāvaramyaṃ vyudāse||64||

pratikakubhaṃ gavākṣaghaṭitā vikāsikumudaśriyaṃ vidadhataḥ

sphuṭataramaindavānarahitā gṛhītavikaṭadrumādriśikharāḥ|

punarapi seturabhasādvalīmukhagaṇā ivāśukiraṇāḥ

sakalamacukṣubhanpatimapāṃ vikīrṇanavaratnaśārapulinam||65||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye samudrollāsavarṇano nāma
dvāviṃśaḥ sargaḥ|

trayoviṃśaḥ sargaḥ|

ityambudhau śaśadharodayalabdhatoṣa-

mullāsivīcibhujasaṃbhṛtanṛttaśobhe|

%p.299

āsannavallabhajanāgamanaḥ puraṃdhri-

lokaḥ prasādhanavidhāvavadhānamādhāt||1||

preṅkhannakhaskhalitacandramarīcayo 'tha

lakṣmīṃ puraṃdhricaraṇā bibharāṃbabhūvuḥ|

preyaḥsu bhāvi(?) vinateṣvaparādhavatsu

mūrtaṃ prasādamiva saṃbhṛtamudvahantaḥ||2||

āviṣkṛtātiśayanirbhararāgasaṃpa-

dāsāditātinibirīsanitambabimbaḥ|

sthāne babhāra surakāmavatījanasya

caṇḍātakaḥ pulakabandhamanoharatvam||3||

vinyastayāvakarasāruṇasāndrarāga-

bhāsvannakhaikacaraṇāṅgulipaṅktirābhāt|

bhīroraśokaviṭapiprasavapraklṛpta-

śalyorumanmathaśilīmukhapañcakaśrīḥ||4||

rāmājanena nibiḍaṃ kaladhautakāñcī

baddhā śilātalaviśālanitambabimbe|

udbhinnakomalamanoramaromavallī-

ratnālavālavalayasya vilāsamāpat||5||

baddhāstu nāma bhavatī vanitā nitamba-

bimbe purā bhavati te rata eva mokṣaḥ|

mā bhūnmudhaiva mukharā virutairitīva

kāñcīmuvāca caraṇābharaṇaṃ raṇantīm||6||

madhye sthitā śithilabandhanabhāgapāda-

padmāgrapātikaladhautakarālakāñcyāḥ|

%p.300

śobhāṃ babhāra racitāñcitahemavapra-

cakrāṃ kṣaṇaṃ kusumaketupurīva kācit||7||

kāñcīguṇairviracitā jaghaneṣu lakṣmī-

rlabdhā sthitiḥ stanataṭeṣu ca ratnahāraiḥ|

no bhūṣitā vayamitīva nitambinīnāṃ

kārśyaṃ nirargalamadhāryata madhyabhāgaiḥ||8||

lāvaṇyakāntijalaśaivalavallarībhi-

rakṣuṇṇapuṣpaśarakānanapadminībhiḥ|

śobhāṃ puraṃdhijanatā bibharāṃcakāra

hārāśmagarbhakaśikhākiraṇacchaṭābhiḥ||9||

tārāvalīdyutiranamrakucadvayānta-

rālambinī bhṛśamaśobhata hārayaṣṭiḥ|

abhyunmiṣannavakuśeśayakośayugma-

bhinnānanā bisalateva vilāsavatyāḥ||10||

hārasya madhyagata indumaṇirmṛgāṅka-

pādāvamarśagalitaiḥ sudṛśo jalaughaiḥ|

mūkīcakāra raśanāguṇamārdratantuṃ

madhyasthatāmapi dadhattaralo na bhūtyai||11||

ceto 'haratkucayugaṃ maṇihārayaṣṭi-

madhyasphuranmarakatāṃśuvilaṅghitāgram|

līlāgṛhītanavaśevalavallarīka-

cañcvagrakokayugavibhramamañcitorvāḥ||12||

kṛcchreṇa yannibiḍasaṃvalitāṅgulīka-

hastāmbujetarakareritamapyanahyat|

%p.301

preyasyanīyuṣi śucā galati sma tatra

śūnye kṣaṇena balayaṃ tadarālakeśyāḥ||13||

pratyekameva viniveśitadṛśyapuṅkha-

bhāgābhirāmanakhakoṭiśilīmukhābhiḥ|

tūṇīrayaṣṭibhirivābhibabhe smarasya

līlāprasāritapuraṃdhrikarāṅgulībhiḥ||14||

prāptasya sāmikṛtamaṇḍanadehayaṣṭi-

rarcālatākisalaye lalanā salīlam|

rāgaṃ nijoṣṭharucake viniveśayantī

kācidvyadhatta hṛdaye hṛdayeśvarasya||15||

ślāghyātmanā daśanakoṭikṛtakṣaten

sa.prāpya cumbanasukhānubhavaṃ tadānīm|

rāgaḥ kuśeśayadṛśāmadhareṣu nāga-

valīdalena yadabhāri kimadbhutaṃ tat||16||

tāmbūlarāgarucirādharamadhyabhāga-

rekhā jahāra hṛdayaṃ hariṇekṣaṇāyāḥ|

utkṛṣṭacāpajhaṣaketukṛpāṇayaṣṭi-

dhāranipātakṛtasakṣatajavraṇaśrīḥ||17||

bhāti sma kācana tiraskṛtabimbakānti-

dantacchadonmiṣitadīdhitimaṇḍalaśrīḥ|

antaḥpraviṣṭabharasaṃbhṛtapuṣpabāṇa-

nārācagarbhamakarandamivodgirantī||18||

%p.302

lāvaṇyakāntiramalā malinātra mā bhū-

dbhītyā sakhīti vililekha na pattralekhām|

akleśayatpunaramūṃ pratimāgatendu-

bimbaprabhādhikataraṃ taruṇīkapole||19||

gaṇḍasthalaṃ lakucakuṅmalapāṇḍuśobhā-

mabhyucchvasattilakapattralatābhirāmam|

chāyāniṣaṇṇahariṇāṅkamadhatta puṣpa-

kodaṇḍakānanamivonnatamaṅganāyāḥ||20||

sāvarṇyanihnutavipāṇḍuramaṇḍalasya

gaṇḍasthalībhuvi tuṣāraruco 'parasyāḥ|

spaṣṭābhilakṣyavapuṣā mṛganābhipattra-

patrāvalīruciratanyata lakṣmaṇaiva||21||

bibhratyarājadasitāgurupaṅkadigdha-

patrrāvalīviracanāśabalaṃ kapolam|

ālokakuṇḍalaśikhāruṇaratnadīpa-

niṣṭhyūtakajjalaviliptamivāñcitabhrūḥ||22||

bhāti sma paryuṣitakesarapuṣpapāṇḍu-

gaṇḍasthalīviracitāgurupattralekhā|

vāmabhruvo rajatabhittivilagnakāla-

vallīvilāsamasamānaguṇaṃ vahantī||23||

tiryakkṛtānanahimāṃśukarālahasta-

śākhānakhāṃśubharasāndrataraprakāśam|

%p.303

subhrūrarājata vilambini karṇapāśe

māṇikyakuṇḍalamudaṃśu niveśayantī||24||

lāvaṇyakāntivisarāmṛtavāñchayeva

bibhratsudhānikaranirbharatāmapīnduḥ|

chāyāchalena nipapāta vadhūkapole

saṃtoṣavānbhavati ko guṇavānguṇeṣu||25||

saṃśikṣitāṃ lalitavibhramaceṣṭitāni

pāriplavakṣaṇagatāni mṛgo 'ṅganāyāḥ|

ityādarādiva śaśī pratimāchalena

svacche kapolaphalake vasatiṃ cakāra||26||

lāvaṇyakāntisalilasrutidhautalakṣma-

lekhaḥ kapolaphalake pratimāniṣaṇṇaḥ|

akṣuṇṇameva vibabhau hariṇena mukta-

madhyastanoḥ śravaṇapāśabhayādivenduḥ||27||

śyāmīkṛte nipatatā navalodhrareṇu-

bhasmotkareṇa parimārjanavāñchayārāt|

kaṃdarpadarpaṇa ivendukarāḥ puraṃdhri-

gaṇḍasthale kamalakāntimuṣo nipetuḥ||28||

ālokyatonnatapayodharapṛṣṭhabhāga-

bimbāgataśravaṇakāñcanakuṇḍalaikā|

sajjīkṛtaprakaṭacakracatuṣṭayāṅka-

saṃcāripuṣpaśarakambalivāhyakaśrīḥ||29||

%p.304

ekāṃ pinaddhanirupaplavacandrabimba-

vistārśāliśucidīdhitiśaṅkhapattrām|

bibhratyarājadaparā taruṇī viṭaṅka-

tāṭaṅkamaṅkitatalāṃ śravaṇāgrapālīm||30||

sthūlendranīladaradanturamadhyabhāga-

muktāphalagrathitavibhramakarṇapūrā|

śobhāṃ babhāra ramaṇī nibhṛtadvirepha-

kalmāṣitastabakakomalakalpavallyāḥ||31||

kāntiprakarṣamanapekṣya parātmatattvaṃ

hartuṃ pragalbhata idaṃ jalasaṃgameṣu|

itthaṃ rūṣeva rurudhe nijasaṃniveśa-

bhūmirdṛśāyatadṛśaḥ śravaṇotpalasya||32||

pāriplavasphuritatārakacakravāla-

nīlotpalasphuṭataratviṣi dīrghikāyām|

vispaṣṭamañjanarajaśchaṭayā dvirepha-

paṅktyeva pakṣmaladṛśo dṛśi saṃnipete||33||

bhrūlekhayā kuṭilapakṣmadṛśaḥ śalākā-

nyastāñjanādhikavilīnarucā vyaroci|

karṇāśritotpalagalanmakarandapāna-

lobhādivopagatayā madhupāyipaṅktyā||34||

cakre lalāṭabhuvamindumukhījanasya

kastūrikātilakabinduramandaśobhām|

%p.305

saṃcāripuṣpaśarakuñjarapādacakra-

mudrāniveśa iva kardamadhūsaraśrīḥ||35||

dolāyamānacaṭulātilakaṃ lalāṭa-

paṭṭaṃ lalāmalalitaśriyamudvahantī|

ekībhavatsuraśarāsanaśītaraśmi-

khaṇḍāṅkitāmanucakāra divaṃ natabhrūḥ||36||

naiśāndhakāranikareṇa sahāviruddha-

mekatra sādhu yadi saṃniviśeta tejaḥ|

baddhāspadā mṛgadṛśaḥ śaśilekhayā ta-

dāsādayetsadṛśatāṃ kacahastabhūmiḥ||37||

uddhūtadhūlimakarandakaṇārdramukta-

nidrasphuradvalanapuñjitacārupuṣpāḥ|

utsṛṣṭadairghyaghaṭanāḥ kabarīṣu gāḍha-

bandhāḥ puraṃdhribhiravatsata cāru śeṣāḥ||38||

gantuṃ priyāntikamatho rabhasena keśa-

saṃskāradhūmanikaraṃ karabhorvastāḥ|

śītāṃśudīdhitiśikhādalitaṃ vireju-

rutpādayantya iva śārvaramandhakāram||39||

lāvaṇyakāntikaluṣīkaraṇāya tāsā-

mālībhajena racitaḥ paramaṅgarāgaḥ||

%p.306

sthairyaṃ jagāma dayitāgamabhāvanottha-

dharmāciteṣu na cirādapi vigraheṣu||40||

lakṣyīkṛtaṃ smṛtibhuvā bibharāṃcakāra

śobhāṃ vapuḥ sarasakuṅkumakardamāṅkam|

nirmuktapuṣpaśarakesarasāndradhūli-

saṃpātapiṅgitamivādhikamaṅganāyāḥ||41||

vinyasya bhūpaṇaśatāni mudhaiva deha-

kāntiḥ kuśeśayadṛśā kaluṣīkṛteyam|

cārubhruvaḥ pratimito 'cchakapolabhitti-

bhāge gabhastibhiratīva jahāsa candraḥ||42||

vyaktāṅgarāgaghanasaurabhabaddhavāñcha-

vyāvartanākulaśilīmukhacakravālā|

durvāramāraśarapātabhayena loha-

varmāntarālaghaṭiteva rarāja kācit||43||

jahrurmanāṃsi saralonnatacārunāsā

vaṃśāḥ payodharamṛdaṅgabhṛtastaruṇyaḥ|

dolāyamānamaṇikuṇḍalakāṃsyatālāḥ

saṃgītabhūmaya iva smaralāsakasya||44||

śṛṅgāriṇī dhṛtamadojjvalakāladhauta-

kakṣyā kalāpakarapuṣkaracāruśobhā|

bhāti sma kāmakariṇīva pinaddhahāra-

nakṣatramālakucakumbhataṭā varorūḥ||45||

āhlādahetuniravadyaśarīrayaṣṭi-

lāvaṇyakāntikaluṣīkaraṇena tāsām|

%p.307

āsītkuśeśayadṛśāmayathārthataiva

paryastabhāsvararucāmapi bhūṣaṇānām||46||

preyogṛhāgamanabhāvanayānyacetāḥ

svacche dhṛte savayasā gṛhacandrabimbe|

bhūṣāviśeṣaracanāsadasadviveka-

śūnyaiva kācidavalokayati sma vaktram||47||

citraprasādhanaparigrahaśobhivaktra-

mālokya darpaṇatale muhurucchvasantyāḥ|

matvābhisaṃdhimabhivallabhadhāma baddha-

rāgā yayāvanuditāpi vidagdhadūtī||48||

eṣā gataiva nibirīsanitambabimba-

bhāreṇa pakṣmaladṛśaḥ kriyate tu vighnaḥ|

yāntyā itīva dayitāntakameṇadṛṣṭe-

ragre jagāma gadituṃ laghu cittavṛttiḥ||49||

śrotrābhirāmamupakalpya rasārdravṛtte-

rabhyeyuṣo dayitavāridharasya śabdam|

ramyābhyapadyata vidūrabhuveva nāryā

paryucchvasatpulakaratnaśalākaya śrīḥ||50||

preyāṃsamīkṣitumathekṣaṇatārakasya

dūrādapāṅgapadavīmabhidhāvato 'syāḥ|

ānandabāṣpajalabindunibhena sāndrāḥ

svedāmbuśīkarakaṇā iva saṃnipetuḥ||51||

kācidvikalparacitākṛticittanātha-

gāḍhopagūhanarasasrutadharmaleśaiḥ|

%p.308

lāvaṇyakāntijalamajjanlagnabindu-

vṛndāmivābhṛta tanuṃ sphuṭaromaharṣām||52||

bhītā vadhūrabhimukhaṃ na śaśāka bhartu-

rudvīkṣituṃ yadaciroḍhatayā kathaṃcit|

pṛṣṭhāgatasya vadanaṃ śvasitāhate 'tha

paśyantyadūyata tadasphuṭamātmadarśe||53||

kācidvidhūsaritakāntimadhatta datta-

duḥkhāsikādharamaṇiṃ cirayatyabhīṣṭe|

niḥśvāsamārutaparamparayānubandhi-

roṣandhakārakaluṣīkṛtayev bhinnam||54||

prāptaḥ sabhītirasitāgurupaṅkapattra-

bhaṅgamavaikṣata puraṃdhrijanasy kāntaḥ|

antarvyalīkacakitaḥ sphuraṇānubandhi-

mānāgnidhūmakaluṣāmiva gaṇḍalekhām||55||

kṣī(hrī)ṇo 'pi mugdhavadane 'nuśayāptiheto-

rvācyastvayā na khalu vipriyameṣa kiṃcit|

spaṣṭāgasi priyatame sudṛśo na bāṣpa-

stambho virūkṣamabhidhātumadāditīva||56||

kānte praṇemuṣi kṛtāgasī tadvataṃsa-

puṣpādhivāsasurabhau vibabhau taruṇyāḥ|

bhrāmyanmadhuvratagaṇaścaraṇāravinda-

pārśve muhūrtamasitopalanūpuraśrīḥ||57||

%p.309

saṃsaktakajjalakareṇa vilocanāmbu-

pūraplavaṃ prasabhamunmṛjatā sarāgam|

hastīkṛtaḥ kṛśatanorabhavatpriyeṇa

mānāndhakāra iva ratyupabhogavighnaḥ||58||

kṛṣṇāyatānamitapārśvanitambacumbi-

veṇīlatānanagatatripatākapāṇiḥ|

sācīkṛtabhru vinimīlitalocanātha

kācitpuraḥ smararasātkamiturjajṛmbhe||59||

anyā punaḥ sarabhasordhvaviviktabhāsva-

duttānakarkaṭakarasthitibāhuyaṣṭiḥ|

utkṣiptamūlakuṭilīkṛtakuñcitabhrū-

lekhātaraṅgitakarālalalāṭapaṭṭā||60||

preṅkhannitambataṭacumbikarālakāla-

veṇīlatonnamitapīnapayodharaśrīḥ|

dīrghībhavattanutarodaraluptapārśva-

bhāgā vivartavalanaṃ vapuṣaścakāra||61|| (yugalakam)

tāsāmapāṅgapadavīvyatiriktanīla-

tāratvi.o lalitavīkṣitvibhrameṣu|

āvṛttipītabharanirgatakajjalaugha-

dhūlicchaṭā iva dṛśo dadhati sma lakṣmīm||62||

%p.310

prāptāḥ pradoṣasamaye sphuradindranīla-

koṣābhirāmaśititārakamaṇḍalābhiḥ|

dṛgbhiḥ savibhramamapāyiṣatāvadhūta-

mānāndhakāramaravindadṛśāṃ yuvānaḥ||63||

tāsāṃ dṛśastaralatārakacakravāla-

pakṣmacchaṭāṃśuśabalīkṛtagaṇḍabhāgāḥ|

ācikṣipuḥ priyamanāṃsi jhaṣāvacūla-

līlāvaśīkaraṇavibhramavartayastāḥ||64||

priyatamamavalokyāpāśrayādutpatantyāḥ

sarabhasamaparasyāḥ pādamūle salīlam|

nyapatadatha karāgrādaccharatnātmadarśaḥ

śaśadhara iva vaktracchāyayā nirjitaśrīḥ||65||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye prasādhanavarṇano nāma trayoviṃśaḥ
sargaḥ|

caturviṃśaḥ sargaḥ|

iti rātrimukhe samaṃ priyairghaṭamānāsu cakoradṛṣṭiṣu|
aparāḥ priyaviprayogato bhṛśamāsedurupaplutāṃ daśām||1||

smarakārmukayaṣṭivibhramaṃ kuṭilā cāndramasī kalāvahat|

dadhati sma tadīritāḥ śarā iva tanvyāstadabhīṣavo vyathām||2||

na tadā tamaso 'bhavatkvacicchaśidhāmnaśca viśeṣadarśanam|

akarotsutanoryadandhatāṃ ciramasyā virahe vijṛmbhitam||3||

%p.311

kusumeṣupṛṣatkapakṣajaḥ paridhunvanvirahāśuśukṣaṇim|

adhṛtadraḍhimāṇi subhruvāṃ hṛdayāntyāśu dadāha mārutaḥ||4||

ka ivaiti vipadvatīha no pratikūlatvamadoṣavānapi|

sudṛśo virahe 'mṛta(sravāḥ śaśibhāso)pa yadūhuragnitām||5||

pratibimbitavallabhākṛtau gurumūrchātimiraiḥ sma dūyate|

api cetasi dhūsarīkṛte śvasitairdarpaṇavattadāparā||6||

kusumaṃ nijabandhanādiva prasabhaṃ dakṣiṇamārutāhatam|

nyapatannijasaṃnieśataḥ sukumāraṃ kuṭilabhruvo manaḥ||7||

madanasya śarāsanāśrayāmaparāṃ jyāmiva kartumicchatā|

visatantutatistanau sthitā marutādhūyata vāmacakṣuṣaḥ||8||

pratipannasamāgamaṃ priye śramasaṃvegavaśādivāyatam|

hṛdayaṃ śvasiti sma nirbharaṃ gurucintābharabhārapīḍitam||9||

vijahīhi śucaṃ purā tava vyapayātyeṣa viyogasaṃjvaraḥ|

kṣaṇamāśvasihi vyapohituṃ vyasanaṃ dhīratayā hi śakyate||10||

cirakalavataṃsitotpalaspṛhayā mañjurutaiḥ paribhraman|

iti dhīrayati sma kāmapi śravaṇopāntamivaitya ṣaṭpadaḥ||11||
(yugalakam)

iha vallabhaviprayogataḥ praviśantyujjhitaśaṅkamādhayaḥ|

vyadhita vraṇitaṃ śaraiḥ smaro vivṛtadvāramitīva tanmanaḥ||12||

aviluptaparamparāsthitairdayitapremavimarṣavistaraiḥ|

kṛtatīrtha ivādhṛtistanoravatāraṃ kurute sma mānase||13||

%p.312

asamāptavikalpasaṃkulasmarasaṃkalpanibaddhamālayā|

atidairghyabhṛteva subhruvaḥ sasṛpe bhāvanayānuvallabham||14||

na ca kārśyadaśāṃ natabhruvaṃ madano jyāṃ ca śarāsanāṭanim|

sumanaḥsukumāravigrahāṃ virarāmāpaghṛṇo 'dhiropayan||15||

kṛtacandanapaṅkacarcanāmaparāṃ tāpadhṛto vyadhuḥ kṣaṇāt|

guruśoṣakṛśāṃ sarojinīmiva sugrīṣmakabhaṅgavāsarāḥ||16||

sphuṭasaurabhasaṃpadāgatā madhupā niḥśvasitānilāṃstanoḥ|

papureva tadūṣmaviplutāḥ sukhamevādhikaduḥkhasādhanam||17||

niśitairaśarīramārgaṇairhṛdayasya kṣatimīyuṣaḥ kṣaṇāt|

śaśicandrikayāñcitabhruvaḥ paruṣaṃ kṣārarajaśchaṭāyitam||18||

virahānalatāpaviplavavyathayevāśu palāyanonmukham|

aparā hṛdayaṃ na pāṇinā gurucintānihitena nārudhat||19||

abhinanmadanastathā śaraiḥ sudṛśaścittaśaravyamutsukam|

na punaḥ pratisaṃdadhau yathā tadabhinnāṃśavinākṛterdhanuḥ||20||

taṭabhūmirivāparā babhau makarāṅgena vivṛddhimīyuṣā|

niśi locanaśuktisaṃpuṭacyutabāṣpodakabindumauktikā||21||

apanidramadhūkapāṇḍurā sudṛśo 'dṛśyata gaṇḍamaṇḍalī|

gamitāśrujalaplavairiva kraśimākīrṇatayātinimnatām||22||

surabhiśvasitānilāgatāḥ kṛtamūrchā madhupāyino 'parām|

anayanbhṛśamākulātmatāmuragāścandanakandalīmiva||23||

bhavanonnatacandraśālikāśayane dīrghaviyogabhītitaḥ|

prathamaṃ priyakaṇṭhavartinī niśi nidrāmabhajatkṣaṇaṃ na
yā||24||

%p.313

aparekṣitumāhitaspṛhā dayitaṃ svapnavitīrṇadarśanām|

bata tāmapi bahvamaṃstayattadaho kāryagatervicitratā||25|| (yugalakam)

abalatvamupeyuṣī tathā virahe kācidatābhyadutsukā|

vinimīlitapakṣmapīḍitaṃ kathamapyaśrujalaṃ yathāmucat||26||

pratimapatitāṃ sakhīva tāṃ gurutāpopaśamāya subhruvam|

vyadhitāntarupāgatārdratāṃ śaśikāntopalasālabhañjikā||27||

śaśino jaladherudīyuṣo gurutadgarbhaviṣāgnineva tām|

upagūḍhaśikhā marīcayo ghanamūrchākulitāṃ niśi vyadhuḥ||28||

vibhabhau ghanasārasaṃhatirnihitā snigdhasakhījanaistanau|

sudṛśo 'śrukadarthanābhayādgalitā gaṇḍatalādiva cchaviḥ||29||

smaratāpabhareṇa vibhramā na parimlānimavāpuradbhutam|

sudṛśastarupallavā iva smitapuṣpābharaṇojjvalaśriyaḥ||30||

karamarpitamānane dadhau smarajṛmbhāsu pidhānalīlayā|

galitāñjanadhūsaraṃ vadhūḥ śvasitaiḥ
pluṣṭamivātanūṣmabhiḥ||31||

vinimīlitalocanāmbujā dadhatī kaṇṭakitāṃ tanutvacam|

nalinīva śaśāṅkaraśmibhirdrutamamlāyata kācidutsukā||32||

virahānala...................ṭattanuṭāṃkāra ivopaśuśruve|

śayanīkṛtaphullapaṅkajasphuṭapakṣmāspadaṣaṭpadāravaḥ||33||

dayitāgamane 'pi bhāvinīṃ sthitimālokya vikalpasaṃbhṛtaiḥ|

vidadhe pulakādibhistanau sakṛdabhyāsa ivāñcitabhruvaḥ||34||

%p.314

vyajanīkṛtapadminīdalaskhalitairdūramivānilairvapuḥ|

samupodvalito mṛgīdṛśaḥ saviśeṣaṃ madanānalo 'dahat||35||

lulitālakavallarīkatāṃ dadhatā pāṇitale niṣeduṣā|

aparākhyadanālapantyapi smarasaṃtāpadaśāṃ mukhendunā||36||

śaśabhṛnmaṇihārayaṣṭayo na śamāyotpalacakṣuṣo 'bhavan|

smarasaṃjvaraśoṣitocchalacchaviviṣyanditavāribindavaḥ||37||

virahe mṛgaśāvacakṣuṣāmayugāntapralaye vijṛmbhite|

navapaṅkajakomalaṃ yayāvahimāpātavivarṇatāṃ vapuḥ||38||

dayite cirayatyanukramādviyadāskandati candramaṇḍale|

bhṛśamutkalikākulā muhurmumuhurmūḍhamanorathāḥ striyaḥ||39||

jagrāha nūnamatuṣāramarīcibimba-

madhyapraveśanapunaruktivaśotthamauṣṇyam|

yadviprayuktataruṇījanadehadāha-

minduḥ spṛśankaraśikhāvalibhi"ścakāra||40||

āścaryametadasamaṃ makarandabindu-

saṃdohavarṣibhirapi prasavātmakairyat|

vāmabhruvāṃ virahaviplutacetanānāṃ

saṃśoṣyate tanuraho viśikhaiḥ patadbhiḥ||41||

digdhā ivodadhiviloḍanavibhramottha-

lakṣmacchalocchalitahālahalacchaṭābhiḥ|

mūrchāṃ vyadhuḥ śaśabhṛtaḥ kiraṇāḥ sudhāmbu-

viṣyandino 'pi virahāturasundarīṇām||42||

nṛṣṭiṃ navāṃ rasamayīṃ vikiratyamanda-

mātaṅkadāyini śaśāṅkaghane ghanorvāḥ|

%p.315

sthūlāśrubindukaṇamauktipaṅktirāvi-

rāsīnnirāyatavilocanaśuktigarbhāt||43||

anyādṛgapyaparathaiva janasya nūnaṃ bhāvasthitirbhavati
viplutacittavṛtteḥ|

naktaṃkarasya kiraṇāḥ sudhayā yadārdrāḥ

preyoviyogavidhurāstaruṇīradhākṣuḥ||44||

vikṣiptavellahalabāhulatāḥ karābja-

raktāṅgulīdalamarīcimadhucchaṭābhiḥ|

tāḥ saṃvibhāgamiva paṅkajasaṃstarasya

saṃtāpaśuṣkamakarandakaṇasya cakruḥ||45||

niḥśvāsamārutaparāhatapuṇḍarīka-

paryaṅkapiṅgalaparāgakaṇāpadeśāt|

reje viyogaśikhibhītipalāyamāna-

gaurātmadehaparamāṇugaṇeva kācit||46||

srastā bhujābjaśayanānmaṇikuṭṭimastha-

raktāravindamukhalagnanakhāṃśulekhā|

udgrīvahaṃsaśiśucuñcuvikṛṣyamāṇa-

sūtrā mṛṇālakalikeva tanorabhāsīt||47||

tanvyāḥ śaśāṅkaśakalaṃ pratibimbitaṃ sa-

dacche kapolaphalake vidadhāra lakṣmīm|

cetonimagnaniśitasmarabāṇaśalya-

niṣkarṣaṇānihitakaṅkamukhāyamānam||48||

śayyīkṛtaikakarapaṅkajasaṃniṣaṇṇa-

macchaṃ kapolaphalakaṃ vidadhāra kācit|

%p.316

saṃdhukṣitasmarakṛśānuśikhāśatasya

roddhuṃ ruṣeva śaśinaḥ pratimāvakāśam||49||

itthaṃ visaṃsthuladaśāḥ sudṛśo babhūvu-

rindūdayalollasitaratnanidhau pradoṣe|

ujjṛmbhamāṇaramaṇaprathamānurāga-

mānapravāsavidhurasthitivipralambhāḥ||50||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye virahavarṇano nāma caturviṃśaḥ
sargaḥ|

pañcaviṃśa sargaḥ|

itthaṃ śaśāṅkātapadarśanena vijṛmbhamāṇāṃ surasundarīṇām|

sasaṃbhramaṃ kāścana tāmavasthāmabhyetya dūtyaḥ suhṛdāṃ
vivabruḥ||1||

dhṛtāravindacchadasaukumārye haste ca puṣpāstaraṇe ca tasyāḥ|

vipāṇḍuratvaṃ dadhatī nitāntaṃ kapolabhittiśca tanuśca
tasthau||2||

saugandhyakṛṣṭaiḥ śvasitānilānāṃ
tadūṣmadāhāhitagāḍhakhedaiḥ|

pipāsyamānā madhupairbhramadbhiḥ patanti tasyā
nayanāmbudhārāḥ||3||

candrodayārambhavijṛmbhitena vyadhāyi tasyā makaradhvajena|

velātaṭorvyā iva netraśuktimuktāśrubindusphuṭamauktikatvam||4||

doḥkandalīnirjitasaukumāryaṃ mṛṇālamasyā nihitaṃ sakhībhiḥ|

karoti dāhaṃ saviśeṣameva tanmatsareṇeva śarīrayaṣṭeḥ||5||

%p.317

ābibhratī candanapaṅkalekhāṃ lalāṭabhittiḥ śriyameti tanvyāḥ|

āvirbhavaccandrakaleva dugdhasindhūrmilekhā virahātipāṇḍoḥ||6||

kucadvayaṃ saṃprati sā bibharti śvāsāgatālipratibimbagarbham|

uṣṇoṣṇabāṣpāmbukaṇapratānaploṣeṇa śāratvamiva prayātam||7||

saṃpratyasau muñcati bāṇavarṣamābaddhakopeva manobhave 'pi|

prajāgareṇāruṇite bibharti vilocane padmapalāśadīrghe||8||

anekasaṃkalpavikalpagāḍhāṃ daśāṃ vahantyā virahe tvameva|

svapne 'pi jāgraccarite ca tasyāḥ sukhasya duḥkhasa na heturekaḥ||9||

viyujyatāsau bhavatā ca yasminkṣaṇe sakhedaṃ vivaśā sakhī me|

sa dagdhabimbaḥ smarabandhureko didhakṣurenāmudiyāya candraḥ||10||

tvayā viluptāvasaro natāṅgyāḥ śaraiḥ śarīraṃ kṛśatāṃ
nayadbhiḥ|

bhinatti tasyā niśitairanaṅgaḥ kṣatistu me cetasi gāḍhagurvī||11||

viniṣpatantaḥ śalabhāḥ pradīpaśikhāmivābhyujjvalacārukāntim|

akampayandagdhadaśāśrayāṃ tāṃ smareṣavaḥ
saṃbhṛtapakṣmaśobhāḥ||12||

antarviyogajvalanoṣmatāpaparīyamāṇairiva jātatṛṣṇaiḥ|

nipīyate mugdhadṛśo 'dharāgraraso 'dhunā
niḥśvasitaprabandhaiḥ||13||

niśāsu vinyastamarīcidaṇḍamṛṇālanālena śarīrayaṣṭau|

tuṣārabhāsāpi nipīyamānalāvaṇyatoyeva vibhāvyate 'sau||14||

%p.318

lāvaṇyalakṣmyā maṇipārihāryaṃ rūpāmṛtāṃśoḥ pariveṣacakram|

na bhāti sākalpakaśalyaviddhā mṛṇālavallīvalayaṃ vahantī||15||

kutūhaleneva kucadvayasya madhye 'vakāśādhigamāya tanvī|

sakhīkaranyastamṛṇālanālasūtraiḥ parītaṃ hṛdayaṃ bibharti||16||

rūpaṃ vahantī harati sma yūnāṃ yā cittavṛttiṃ
śubhalakṣaṇāḍhyā|

avaimi ttpādatalasthameva jhaṣāṅkamāviṣkṛtacāruśobham||17||

na niṣṭhuratvaṃ hṛdayaṃ viyoge na saukumāryaṃ ca bibharti tasyāḥ|

vibhidyamānaṃ smaramārgaṇairyanna dārḍhyamāpnoti na śīryate
vā||18||

niśāgame mandiraratnabhitticchāyāgatenārdratayā sakhī me|

anāmayapraśnavidhitsasyeva niṣevyate 'sau śiśiratviṣārāt||19||

upoḍharāgaiḥ pratibaddhakhedamālokamārgaṃ dayitaṃ nayadbhiḥ|

gṛhītacittaiḥ kriyate kṛśāṅgyāḥ
sakhījanasyānukṛtirvikalpaḥ||20||

sthūlāśrudhārāpatanānubandhapramṛṣṭisaṃjātabhayeva tanvyāḥ|

gaṇḍārpite saṃprati pāṇipadme na bhāti lagnāgurupattravallī||21||

vidūyate sā nipataddvirephakalmāṣitābhirnavamañjarībhiḥ|

smareṣubhirdhūrjaṭilocanāgniśikhāvadagdhābhirivekṣitābhiḥ||22||

saṃdhukṣaṇāyeva jhaṣāvacūlanāḍiṃdhamenograviyogavahneḥ|

nyastāṃ śarīre bisadaṇḍakhaṇḍanāḍīṃ natabhrūḥ saralāṃ
bibharti||23||

tvadviprayogānaladāhatapte mlānīkṛtāmbhoruhiṇīpalāśe|

acchinnapātāḥ kucakumbhapṛṣṭhe tasyāśchamityaśrukaṇāḥ
patanti||24||

%p.319

kroḍena sā ketuśikhāgralagnamivānurāgānmakaraṃ smarasya|

niśāsu lakṣmodvahatā tuṣāramarīcinā dagdhaśarīrayaṣṭiḥ||25||

lalāṭapaṭṭāmbaracandralekhāṃ lāvaṇyaratnākaraphenarājim|

lalāṭikāṃ candanapaṅkadigdhāṃ kaṃdarpalīlākadalīṃ
bibharti||26|| (yugalakam)

sacandanāstaddhṛdaye sakhībhirmuhurvyadhīyanta śamāya hastāḥ|

vinirgalatsvacchanakhāṃśutoyadhārāpraṇālīsaralāṅgulīkāḥ||27||

niśāsu tasyāḥ pratibimbamindoralakṣyata kṣāmakapolabhāge|

lakṣmodvahattacchayanīkṛtaikahastāṅguliśyāmakiṇāyamānam||28||

saṃtāpyamānā virahānalena śaśāṅkalekhārucirā sakhīnām|
tasyāstanuḥ svedajalacchalena vilīyamāneva tanoti khedam||29||

vibhāvyate mauktikahārayaṣṭyā viyogavahneḥ praśamāya subhrūḥ|

nijaprabhācandanavārivarṣaiḥ sakhyeva saṃsiktakṛśāṅgalekhā||30||

vinidranīlotpalapuṇḍarīkamṛṇālavallīvalayānvitāṃ sā|

dhatte daśāmaśrujalāvakīrṇāmudyānavāpīmiva manmathasya||31||

vikalpajālākulitaṃ tadīyaṃ cetaḥ paribhrāmyati nirvyavastham|

viniṣpatanmanmathamārgaṇaughapatattravātairiva nudyamānam||32||

dhṛtoṣmabhiḥ śvāsasamīrapātairnirdagdhamevoṣṭhadalaṃ tayādya|

na dahyate yāvadalaṃ śarīramupaihi tāṃ tāvadapāsya mānam||33||

viḍambitāpūrvavinidrapadmavicumbanālagnamṛgāṅkabimbam|

na bhāti cintāhitaśūnyadṛṣṭi karāravinde vadanaṃ tadīyam||34||

mṛṇālinī candanapaṅkadigdhalalāṭikā ketakaśobhivaktrā|

prasannalāvaṇyajalā vipāṇḍupayodharā śrīriva śāradī sā||35||

%p.320

bimbāyamānādhararāgalakṣmīkadarthanākhedabhayādivācchām|

aśruśrutiṃ jarjaratāṃ nayadbhiḥ
śvāsānilairdattakucāgrakampā||36||

vigarhyamāṇātanuviprayogakṛśānusaṃtāpadaśeva dūram|

rutena bhṛṅgaiḥ
kṛtaśoṣapuṣpaśayyāmadhusyandavivṛddhakhedaiḥ||37||

bibharti bimbāgatacandrabimbasaṃsparśaśītārtatayeva naktam|

gaṇḍasthalīmutpulakāmanekakaṃdarpasaṃkalpavaśānnatabhrūḥ||38||
(cakkalakam)

mūrchānubandhaśvasitapralāpaprajāgarotkampavijṛmbhaṇāni|

phalānyavāptāni tayā sukhārthamātmārpaṇaṃ tvayyapi nāma
kṛtvā||39||

vyartho hāro mṛṇālaiścitamapi śayanaṃ dhikkamambhoruhairvā

karpūraṃ dūra eva kṣipata himaśilāśarkarābhiḥ kimābhiḥ|

mithyā maivātikhedaṃ bhajata gurutaraḥ ko 'pi jdāhajvaro 'syā

ityanyonyaṃ tadālyaḥ subhaga parigadantyaśrupūraplutākṣyaḥ||40||

tadehi yāvanna bhajatyavācyāṃ daśāṃ sakhī me tava viprayogāt|

saṃcārikāyā vacaseti dūramutsāhitaḥ satvarametya kaścit||41||

upāyamānāṃ śiśiropacāravyagrātmanā tatra sakhījanena|

niketanāntaḥ kadalīgṛhasya garbhe niṣaṇṇāṃ dayitāmapaśyat||42||

śayyīkṛtaṃ gaṇḍatalasya bāṣpadhārāñjanaśyāmalitaṃ karāgram|

jṛmbhāpidhāne vadanasya dattaṃ śvāsairiva
pluṣṭamupādadhānām||43||

kucadvayenāmalamauktikāṃśuplutāṃ vahantīmadhikonnatena|

antarviyogānalatīvratāpavilīyamānāmiva hārayaṣṭim||44||

%p.321

śarīkṛtairebhirananyajanmā bhinatti cetāṃsi viyoginīnām|

itīva puṣpāṇyupakārabhūmau saṃśoṣayantīṃ
śvasitoṣṇavātaiḥ||45||

dhautāñjanairaśrukaṇaiḥ
patadbhirālakṣyamāṇākṣarapaṅktiśobhaiḥ|

anaṅgasaḍmeśavidhitsayeva kalmāṣayantīṃ śvasitoṣṇavātaiḥ||46||

candrodayenāhitavṛddhiyogāṃ vikīrṇamuktāphalacūrṇarāśim|

velāmivākrantanavapravālāṃ daśāṃ vahantīṃ makaradhvajasya||47||

antaḥ patanmanmathapuṣpabāṇapakṣānileneva kṛtābhivṛddhīn|

vikampitottuṅgapayodharāgrānniḥśvāsadaṇḍānmuhurutsṛjantīm||49||

atyuṣṇabāṣpāmbukaṇapratānavidāhabhītyeva vikampamānam|

bimbādharaṃ niḥśvasitānubandhanitāntapāriplavamudvahantīm||49||

atyuṣṇabāṣpāmbukaṇapratānavidāhabhītyeva vikampamānam|

bimbādharaṃ niḥśvasitānubandhanitāntapāriplavamudvahantīm||50||

muktāphalatvaṃ nijakarṇaśuktipātena bāṣpāmbukaṇairivāptaiḥ|

salīlamuttānitavaktracandrāṃ site 'bjamālāśayane niṣaṇṇām||51||

sugandhiniḥśvāsarasena līnaṃ tadūṣmadāhe 'pi puro bhramantam|

viniṣpatadbhirdaśanāṃśutoyairnirvāpayantīmiva bhṛṅgayūtham||52||

sakhīrlatāpaṅkajajālaśayyāvidhūtadhūlīkapilaiḥ sadeśe|

niḥśvāsavātairhṛdayasthagāḍharāgopaliptairiva dhūnayantīm||53||

stanastrajā sārdhamavāptaśoṣāṃ sākaṃ galantīṃ
nayanāmbupūraiḥ|

dagdhāṃ sahālījanacittavṛttyā viyogasaṃtāpadaśānubandhaiḥ||54||

subhrūlatāṣaṭpadamālayauṣṭhadalābhirāmāṃ śriyamudvahantyā|

avāptavaktrāśrayayāravindakāntyā pratīṣaṃ vijitendubimbām||55||

%p.322

payodharāgrapratiphālalīlāsamucchvasaccandanacūrṇadigdhaiḥ|

atyuṣṇadīrgheḥ
śvasitānubandhairutkṣepanirhāsakadarthitāsyām||56||

mā smodgamanniḥśvasitena sārdhaṃ viyogaduḥkhādasavo 'bhitaptāḥ|

itīva saṃcintayatāśu bāṣpastambhena saṃrabhya
niruddhakaṇṭhām||57||

samudvahantīṃ kṛśatātinimnagaṇḍasthalīghūrṇanamandavegān|

āvegasaṃphullapuṭagranāsāmārgāgatāṃllocanavāribindun||58||

cintānubaddhasphuṭaśūnyadṛṣṭi karārpitakṣāmakapolabhāgam|

mukhaṃ dadhānāṃ vinikuñcitabhrūlekhāpariṣvaktalalāṭalekham||59||

nāsāpathenopagatāṃ nirugṇamuktāphalakṣodaparāgaśītām|

antarviyogānalatāpatṛṣṇāvaśādivāśrusrutimāpibantīm||60||

upekṣitāṃ vibhramaṣaṭpadaughaiḥ
paryastadordaṇḍamṛṇāladaṇḍām|

smaradvipasyāmbujinīmivātiniśātananārācaviṣāṇabhagnām||61||
(kulakam)

saṃbhramya kaṇṭakitagātralatā salīla-

māvedyamānadayitāgamanā kathaṃcit|

ānandabāṣpajalabindugurūkṛtāgra-

pakṣmodamīmiladatho nayanadvayaṃ sā||62||

śvāsāniloṣmagurudāhavidhūsarasya

nirvāpaṇaṃ spadi kartumivādharasya|

śītānmumoca muhuraśrukaṇānvilambi-

pātānasau kuṭilapakṣmaśikhāgralagnān||63||

tasyāstadā ruciracandanavāripaṅka-

carcākṛtāmiva vidhūsaratāṃ pramāṣṭum|

%p.323

svedāmbhasi plutisamunnamitapraharṣa-

romāñcarājini mamajja śarīrayaṣṭiḥ||64||

kiṃ kāryamatra bhavatā dayitāgame 'pi

saṃtāpaśoṣitarasena śarīrayaṣṭau|

tanvyā itīva ghanacandanapaṅkalepo

romāñcarājibhiranudyata nirgatābhiḥ||65||

preyasyupeyuṣi sasaṃbhramamaśruvāri

yaccakṣuṣoḥ parimamārja sukhotsukāsau|

vispaṣṭameva punarañjanapaṅkadigdha-

paryantatā ruditamāha tayoḥ sma tasyāḥ||66||

romāñcabhinnavacandanapaṅkacarcaṃ

bhraśyanmṛṇālaśakalaṃ vicalajjalārdram|

visrastahāramupajagmuṣi sā priye 'tha

sārdhaṃ mumoca daśayāmbujapattraśayyām||67||

vicchidyamānavirahānalatāpaśuṣka-

sūtrā tadā dayitāgāḍhanigūhanena|

muktāphalānyamalahāralatā mumoca

dharmodabindupaṭalāni tanuśca tanvyāḥ||68||

madhyasya tānavabhṛto dayitādalabdha-

sparśatvamunnativaśādvata māvayorbhūt|

cakrīkṛtau tadupagūhavaśāditīva

tanvyāḥ stanau sapadi vāmanatāmadhattām||69||

romāñcapīnatanutāṃ dadhatoḥ krameṇa

saṃprāptayostaruṇayoratha kātaratvam|

%p.324

āliṅganena cirasaṃbhṛtaviprayoga-

taptākhilāṅgaghaṭanā sudṛḍhā babhūva||70||

itthaṃ dūtīmadhuravacanākarṇanādāgatānāṃ

ślāghyaḥ kālo vipulapulakālaṃkṛtiḥ ko 'pyapūrvaḥ|

yūnāmāsīdatanuvirahopaplavaklāntakāntā-

gāḍhāśleṣaślathabharamalattāraratnāṅkahāraḥ||71||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtīsaṃkalpo nāma pañcaviṃśaḥ
sargaḥ|

%p.358

aṣṭāviṃśaḥ sargaḥ|

atha tapanabhayānniśāṅganayāḥ śaśadharamaṇḍaladarpaṇe
'stasānau|

uṣasi nipatite navoḍupaṅktitsarumaṇiśṛṅkhalayānyato viśaśre||1||

abhimatajanabhāviviprayogajvaravidhurā vidadhe yadāravaiḥ strī|

akṛta hṛdayaśūnyatānurūpaṃ tadavasitakṣaṇadāhato
mṛdaṅgaḥ||2||

dayitatamabhujopadhānalīlāsukhaviniṣaṇṇatanurnisargamugdhā|

na khalu kila vibhāvarī gateti kṣaṇavinimīlitadṛṣṭireva
tasthau||3||

sapadi vigalitaprabhenduvaktrā śithilagatiḥ smaraśaṅgināṃ
triyāmā|

tanutimiraniruddhatārakaśrīratha rataye na babhūva yātayāmā||4||

alamativalanena dehayaṣṭeḥ sutanu tanustava bhaṅgameti madhyaḥ|

iti kalaraṇitena kambupaṅktiḥ sadṛśamivābhidadhe
vijṛmbhamāṇām||5||

%p.359

dṛḍhataraparirambhavibhrameṇa priyahṛdaye hṛdayaṃ tadā natabhrūḥ|

drutataramiva bhāviviprayogakṣatadhṛti saṃgamayāṃcakāra kācit||6||

babhuratanudṛśāṃ tathā na pūrvaṃ satilakapattralatāḥ
kapolabhāgāḥ|

pratiyuvativirūkṣakākṣidṛṣṭāḥ priyadarśanāṅkabhṛto yathā
prabhāte||7||

udayagiritaṭe tirohitasya sphuṭamiva mātumaśeṣamaṇḍalamūrdhvam|

viratitatamasaḥ karāḥ śitāṃsordrutamudahāsata
hāsitāravindāḥ||8||

adhigamanatalaṃ parisphurantī kapiśitakauśikadiṅmukhā babhāse|

dinakararathabandhatāntabhogiśvasitakṛśānuśikhālīva saṃdhyā||9||

udayaśikhariśṛṅgamuṣṇaraśmiḥ pracuratarā vidhutāpadastadānīm|

sarabhasamabhajanniśāvaśāne sapadi diśastadabhīṣavaśca
dīrghāḥ||10||

dadhati dṛḍhatamaṃ tamāṃsi māṃsīmalanamalīmasabhāṃsi
māṃsalatvam|

uṣasi cakarire vibhākarasya pralayavibhāvasubhāsuraiḥ
karāgraiḥ||11||

pratikakubhamadhogalanti saṃdhyākapiśitabhāṃsi kulāni tārakāṇām|

vidadhati bhuvanāravindakoṣacyutamadhuśīkarabinduvṛndalīlām||12||

divasagajapatermṛgāṅkalekhādhavalamṛṇālasanāthapuṣkarasya|

śriyamabhimukhamāpa cīnapiṣṭaprakarakarālarajaśchaṭeva
saṃdhyā||13||

gaganamakuruta prabhābhirudyannavaśavalannayanābhiruṣṇaraśmiḥ|

uṣasi dadṛśire ca kāminībhiḥ sarasavivartitakaṃdharaṃ
yuvānaḥ||14||

%p.360

pratidiśamuḍuratnarāśayo 'tha stimitatamobhiduratviṣaḥ praṇeśuḥ|
dinakarakiraṇaiḥ samunmiṣadbhiḥ sapadi
kuvaikaṭikairivānuviddhāḥ||15||

sphuritabahulasāṃdhyarāgavahnau satimiradhūmaśikhe 'mbarāmbarīṣe|

uṣasi viralabhṛjyamānalājāśriyamuḍusaṃhatayaḥ kṣaṇaṃ
vitenuḥ||16||

madavigalitalajjayā yuvatyā dayitahṛtāmbarayāsmi na vyapāstaḥ|

iti pavanavighūrṇitaḥ prabhāte pramadavaśādiva nṛtyati sma
dīpaḥ||17||

sphuradamalaruciḥ prabhātavelā diśi diśi saṃdadhatī
prabodhajṛmbhām|

prasaradatanusaurabhābhirāmā śriyamamalāmaravindinīva dadhre||18||

diśi diśi makarandapānalobhādrutamupari bhramaraiḥ paribhramadbhiḥ|

pyadhiṣata kumudāni bhānavīyaṃ karaparimarśamivābhito
niroddhum||19||

adhiśiṣayiṣamāṇapyadhatta bhramarakulaṃ nalinīṃ tathaitya dūrāt|
kṣaṇasamayamalapsyatāvakāśaṃ taruṇiruco na yathāśu tāṃ
vibhettum||20||

dalitakamalakuḍmalābhirāmasphuṭatarasaurabhavāsito nabhasvān|

salilamabhisaransaroruhiṇyā hṛdayamivotkalikākulṃ cakāra||21||

vyarucadatha sarojinī manojñasthiticaturabhramarā sahaṃsapakṣā|

sphuritaviśadaśobhinālapadmā sattamasaṃyutahastasaṃhatiśrīḥ||22||

%p.361

taraṇikiraṇadaṇḍaghaṭṭanābhirvighaṭitasaṃtamasatvaco 'mbarasya|

sphuradaruṇakarātapacchalena kṣatajamiva pratibaddhamāvirāsīt||23||

daduruṣasi vinidrapuṇḍarīkaprakaraparagapiśaṅgitāntarikṣāḥ|
avirataramardatāntakāntākucakarajakṣatinirvṛtṃ samīrāḥ||24||

dinakarakaraghātatāḍitaṃ sadrajanijalāśrupariplutaṃ tadānīm|

kumudanayanamāśu kairaviṇyāḥ prabalarujeva kṛtavyathaṃ
nyamīlat||25||

udayati haridiṅmukhāruṇāmbhaḥ sarasaviśeṣakabindumaṇḍaler 'ke|

stimitatamatamālakhaṇḍanīlairatamitamāmabhitaistamītamobhiḥ||26||

kramavighaṭitaśārvarāndhakārasphuṭatarakūṭaviśaṅkaṭaṃ
tadānīm|
diśidiśi dadṛśe
'mburāśimadhyāttvaritamivottaradadricakravālam||27||

anukṛtabhujagendrabhogaśayyāsukhaviniṣaṇṇamurārinābhicakram|

śriyamuṣasi saraḥ sadarpasarpanmadhukarakampitapuṇḍarīkamāpat||28||

dinakarakiraṇapravālavallīvalayabhṛtaḥ shuritoḍupāttaśobhāt|

bhuvanapulinasīmni bhāsuraśrīrdivasamaṇiḥ prasasāra
kālasindhoḥ||29||

kumudamuṣasi saṃkucatsakhedaḥ kamalamaho vikasatprahṛṣṭacetāḥ|

ubhyaravisaṃsthulo rasāyurmadhuramadhusrutinirbharaṃ lileha||30||

udayagiriśikhāgavākṣabhūmau bhuvanavilokanakautukāvasaktam|

mukhamiva divasaśriyo vireje dhṛtanavakuṅkumalepamarkabimbam||31||

%p.362

atha
viśadahimāṃśuraśmibhinnasphuṭadalasaṃdhivimuktabaddhabhṛṅgam|
uṣasi kumudakānanāyamānaṃ kamalavanaṃ bibharāṃ cakāra
lakṣmīm||32||

mrdumarudavadhūtapakṣmapālībharavigalanmakarandapaṅkileṣu|
madhumadavivaśaiḥ kuśeśayanāṃ dalaśikhareṣu
śilīmukhaiścakhañje||33||

pravighaṭitadalārari prabhāte mukharaśilīmukhamaṅkhacakravālam|

na kamalapuṭabhedanaṃ na cakre divasakaraḥ sthitidhāma cāru
lakṣmyāḥ||34||

sphuṭamadhigatasaṃbhramā bhavantyaḥ śaśini
lilambiṣamāṇadhūmrabimbe|

uṣasi mṛdusamīraghaṭyamānā viśadamavepiṣatāśu
kairaviṇyaḥ||35||

vikasitamavalokya puṇḍarīkaṃ viracitasaṃhati saṃmadena tāvat|

madhuramadhupipāsayā patadbhirbhramarakulairdudhuve
patatrapaṅktiḥ||36||

tadanilarayakampikesarāgraskhalitarajaḥsthagitekṣaṇā na yāvat|

dadṛśurapi sadeśavarti tatte ślathayati
kātaratepsitārthsiddhim|||37|| (yugmam)

kamalamukulapañjarodareṣu pratihatiroṣavidhūtakesarāṇām|

pratidiśamudajṛmbhata praṇādo madhukarakesariṇāṃ
vinidritānām||38||

kṣititalaśayanotthitasya paṅkaplavamalinaṃ karaṭasthalaṃ kareṇoḥ|

madhukaranikaro jahāvasādhuvyatikarato nahi kiṃcidasti sevyam||

%p.363

navayavayavasānavāptikhedātkhuraśikharaiḥ khuradhāraṇīrlikhantaḥ|

jahuratha parivardhakopanītaṃ vikaṭakaḍaṅgaramāśu
ghāsamaśāḥ||40||

drutataramavatīrya vāsayaṣṭerbhujagabhujaḥ pratimāgataiḥ
śikhaṇḍaiḥ|

vividhamaṇimayīrivāśu
cakrurnṛpatigṛhāṅganaratnakuṭṭimaurvīḥ||41||

aviramadanunāsikābhirāmasphuṭataratāvirāvakuñcitāṅghriḥ|

avirati virurāva tāmracūḍaḥ
sphuritanatonnatakaṇṭhakaṃdharāgraḥ||42||

ravikaraparimarśabaddhanidraṃ tadudarasaṃkaṭayantritā dvirephāḥ|

vighaṭitadalasaṃpuṭaṃ tathaiṣurbharacalitā
nijavigrahapraṇodaiḥ||43||

kumudamapi yathā kṣaṇaṃ vinidraṃ sapadi tadutplavanānukūlamāsīt|

nanu vipadi viṣādadurgatānāṃ kimiva hi dustaramasti
saṃhatānām||44|| (yugalakam)

drutamayamavamocayatyapāsya cchadapaṭalodarayantraṇāṃ ravirvaḥ|

iti kalaraṇitairivāmbujānāmupari caranmadhupānuvāca bhṛṅgaḥ||45||

dalitsakalaśārvarāndhakāraḥ kṛtaparabhāgaguṇaṃ saroruhiṇyāḥ|

kamalamanayadunmukhatvamarkaḥ sphuṭadalamaṇḍalasacchriyāśu
dīptyā||46||

diśi diśi vihagāstanūḥ samantādanalasapakṣatayopacīyamānāḥ|

uṣasi jigamiṣākulāstadānīṃ dayitaviyogadaśā vadhūśca
dehuḥ||47||

%p.364

kṣapitataruṇakhañjarīkaṇṭhasphuṭatarabindumalīmasāndhakāraḥ|

śriyamabhṛtatarāṃ
sahasraraśmistribhuvanmaṇḍalapuṇḍarīkabimbaḥ||48||

śaśadharamaṇisālabhañjikābhirbhavanaviṭaṅkaṭaṅkitābhiḥ|

dinakarakiraṇāhatābhirindau vinipatite śuśuṣe śuceva sadyaḥ||49||

akṛta kumudinīvikāsamārādahatatamaskamamīlitāravindam|

nabhasi vigalitaprabhaṃ himāṃśoḥ payasi ca
bimbamabhinnarūpamāsīt||50||

sphuṭadalamaṇiśuktigarbapītasphuradaruṇātapaśīdhuśīkaraughaḥ|

madavivaśa iva prabhātavātavyatikarataḥ kamalākaraścakampe||51||

tvaritamadhisarojini vrajantī madhupatatiḥ kumudākarāccakāśe|

divasakarabhayātpalāyamānā timirapariplavadhūsareva rātriḥ||52||

vikaṭabhujagaśṛṅkhalāvanaddhaṃ sapadi
rathaplavamaryamādhirūḍhaḥ|

grahamaṇinicayaṃ jighṛkṣurāpa sphuṭa iva
potavaṇiṅnabhaḥsamudram||53||

śakunibhiradhiśiśriye vanorvī sphuṭamadanānaladāhatāpayogām|

sthitimupadadhatī manorathaiśca tridaśavadhūjanatoṣasi
vrajantī||54||

upagatamaparatra vāsateyīṃ drutamapavāhya punaḥ prabhātakāle|

krudha iva ravimakṣamekṣituṃ dyauravanatamindumukhaṃ ciraṃ
babhāra||55||

%p.365

dinakaramuditaṃ nirīkṣya candraḥ
sphuritatadaṃśuśikhāvamarśabhītām|

sphuṭahariṇanibhena rātrimaṅke dadhadiva saṃbhramato
'staśailamabhyait||56||

tribhuvanavipine kaṭhorabhāsvatkiraṇakuṭhāranuipātalūnamūrteḥ|

sphuṭamalamadhupo niśālatāyā rajanikarastabakaḥ krameṇa
mamlau||57||

dayitatamamamuṃ vidhūya tejo dinakara mā paribhūrniśākaraṃ me|

iti viracitakuṅmalāñjaliśrīstamatiśuceva kumudvatī yayāce||58||

madhukarapaṭalīṃ madhuspṛhāndhāmupari kuśeśayinī paribhramantīm|

aracayaduṣasi priyasya bhānoḥ kuvalayavandanamālikāmivārāt||59||

viśadamadhurasāraṇānubandhakvaṇadalisaṃhativallakīninādaiḥ|

janitasukhamiva kṣapāvasāne kumudavanaṃ pratipannanidramāsīt||60||

sarasijamukulasya pārśvabhūmermadhukarapaṅktirupāttamadhyabhāgā|

haritamaṇisamudrakasya kṛṣṇā śriyamabhṛta prakaṭeva
sāṃdhirājiḥ||61||

adhiniśamavanerapūrayadyānkapiśitadigvalayaṃ tamo 'vakāśān|

na tapanarucibhiḥ pupūrire te bata malinasya hi bhūyasī
vibhūtiḥ||62||

k.apitarajanirāgato 'paratra prakaṭitarāga na lajjase karairmām|

spṛśasi yadadhunā jahīhi kasya tvamiti dinātyayakhaṇḍanāṃ
smarantī||63||

viralaviṣamapattrasaṃsthamabjaṃ caladali pallavahastacāru kṛtvā|

bhramaravirutibhirjagāda serṣyā tapanamitīva sarojinī
saroṣam||64||(yugalakam)

%p.366

śaradiva divasāvatāralīlā sakalamakāśatayā śriyānvitāsau|

kṣatatimiramalā nināya dūraṃ sarita ivāśu diśaḥ
prasādalakṣmīm||65||

prakṛtiśucitayā parāvamarśaṃ sapadi visoḍhumivākṣamābhirārāt|

spṛśati dinakare karaiḥ sarāgaṃ diśi diśi saṃkucitaṃ
kumudvatībhiḥ||66||

aruṇakiraṇadaṇḍaghaṭyamānasphuṭatimiraughaviṣā niśābhujaṃgī|

grahagaṇamaṇimaṇḍitā tadānīṃ
vigalitacandramarīcikañcukāsīt||67||

divasaviratikhaṇḍanāparādhasmṛtisaruṣo 'mbhasi bimbito 'mbujinyāḥ|

nyapatadanuninīṣayaiva bhāsvānaruṇadalāṅgulipādapadmamūle||68||

nipatati śaśimaṇḍalaṃ hahā kiṃ nabhasi na dṛśyata eva
tārakaughaḥ|

kumudavanamitīva garbhabaddhabhramararavairatha paryadevatārāt||69||

sphuradaruṇaśikhābhirāmayoccairuṣasi vikāsitapadmayāṃśumālī|

tridaśapatipureva sṃdidīpe viśadamarīcitayā śriyollasantyā||70||

drutakanakasacchaṭābhirāmasphuradaruṇāṃśuśikhāvarugṇamūlaiḥ|

pratidiśamatha caskhale tamobhirgaganajalāśaya
kāsarāyamāṇaiḥ||71||

grahamaṇiśabalaṃ nabhaḥsamudraṃ sapadi
lilaṅghayiṣurnidāgharaśmiḥ|

diśi diśi vicakāra dairghyabhājaḥ plavanarasādiva
dūramaṃśubāhūn||72||

%p.367

divasakarakarāhataṃ tadānīmadaśanapaṅkti kṛtāvabhāsahāsam|

amadhumadakṛtāmadhatta tāmratviṣamaravindamukhaṃ
kuśeśayinyāḥ||73||

uṣasi ghanatarāndhakārapaṅkavyatikaramārjananirmalaṃ karāgraiḥ|

akṛta divasadarpaṇaṃ trilokyāḥ sapadi
vilokanayogyamaṃśumālī||74||

kumudavanamalaṃ vyayoji lakṣmyā mudamajahādatikhedavānulūkaḥ|

pralayamupajagāma tārakaughaḥ sapadi vidhau vidhuratvamabhyupete||75||

sphuradaruṇapalāśatālu bibhrannavaghanasaurabhatāmupoḍhanidram|

kamalamukhamajṛmbhatābhirāmaṃ
sphuṭatarakesaradantamambujinyāḥ||76||

gurukalaharatālasacchriyoccaiḥ kṛtamakarandarasaspṛhā nalinyā|

diśi diśi gurunṛttalīlayeva bhramaraghaṭākulitā
mithastadāsīt||77||

madhulihi makarandapānalobhādvikasitatāmradalāgrabhāgalagne|

dinakṛti kamalekṣaṇaṃ nalinyā racitakaṭākṣamivodvavāha
lakṣmīm||78||

kṣayasamayasamīraṇābhighātakṣubhitamivātha mahāsamudramadhyam|

abhavaduṣasi jihbhyamānakānti sphuṭataralakṣmamalaṃ
mṛgāṅkabimbam||79||

udayaśikhariśṛṅgavedikāyāṃ navarudhirāruṇakānti bhānubimbam|

anukṛtadivasapraveśalakṣmīprasavaviśaṅkaṭagarbhaśayyāmāsīt||80||

navavinihitacīnapiṣṭacarcācchuritaviśeṣakabindubhānubimbam|

mukhamabhṛta tiraskṛtendukānti sphuradaravindavilocanaṃ
dinaśrīḥ||81||

%p.368

uṣasi vigalitāndhakārapaṅkaplavaśabalaṃ dhanavartma dūramāsīt|

madhurataraṇitāpayogatāraṃ kamalavane madhupāyināṃ ca
paṅktiḥ||82||

aviralaśikhigarbhabhānavīyasphuritamarīcivitānadhāvyamānam|

dinamabhajata sarvato 'gniśaucaṃ vasanamiva kramaśo
'tinirmalatvam||83||

diśi diśi divaseśvarasya pādyasthitimiva paṅkaminī rasena ditsuḥ|

navakisalayapāṭalānvireje kamalakarāgrapuṭānprasārayantī||84||

uditavati divākare 'staśailadviradapatiḥ kumudacchaṭāvadātaiḥ|

śriyamatanuta bhūribhūticarcācchurita
ivāmṛtadīdhitermayūkhaiḥ||85||

guruvirahaśucā kuśeśayinyāścakita iva kṣaṇadāmbubāṣpabindūn|

vipuladalavilocanāntarālāduṣasi karairahimāṃśurunmamārja||86||

śriyamabhṛta divākaraḥ prabhāte gaja iva bhinnakarāladhāturodhāḥ|

sphuradaruṇakarābhighātabhagnapracuratamālasadañcitātanuśrīḥ||87||

diśi diśi japatāṃ navārkaraśmicchuraṇavipāṭaladantamālamāsyam|

śriyamanucitagāḍhanāgavallīdalakṛtarāgamiva vrate 'pyavāpat||88||

%p.369

udayagirigate sahasraraśmau navakapiśā divasāvatāralakṣmīḥ|

sphuritasarasanālikābhirāmasthiticaṣakānucakāra
pānagoṣṭhīm||89||

prakaṭakuliśakuntacakrabhāsvatparavalabhīhitamattavāraṇāṅkā|

diśi diśi dadṛśe niśāntapaṅktiḥ samaravimardabhuvaṃ
viḍambayantī||90||

amṛdu mamṛduṣā ni'sātamastadvyatikaradoṣamalīmasatvamāptāḥ|

sphurāruṇarucā ruṣeva dūraṃ divasakareṇa nirāsire
daśāśāḥ||91||

udayagirimathodito vivasvānvicakariṣuḥ kira.anirniśāndhakāram|

sphuradaruṇimabhiḥ karairakārṣīddavadahanairiva
ruddhasarvadikkam||92||

grahapaṭalamaśe.amūṣuṣībhirdinakaradīdhitibhiḥ kṛtābhighātam|
timiramapādantarikṣamārgātkuvalayavṛndamivābhranirjhariṇyāḥ||93||

kṣitidharatanayeva pūritāśā prahatanirargaladundubhipraṇādaiḥ|

śriyamabhṛta niśāvasānalīlā navamaharāgamasaṃmadaṃ
vahantī||94||

vighaṭitatimiraughadigvibhāgaprakaṭanabhasyabhavanniśāvasāne|

sphuṭadalanamanāśca padmakhaṇḍāḥ sapadi himetaradīdhitiśca
teṣām||95||

%p.370

diśi diśi niśi saṃbhṛtaṃ
karāgraistimiramanargalamaryamācakhaṇḍat|

kṣaṇamapi sahate nahi pragalbhāṃ kvacidahitasya puraḥ sthitiṃ
mahasvī||96||

sphuradaviralakesarārgalāṅkaprakaṭapalāśakavāṭapadmagehāḥ|

madhupaśabarasaṃniveśapallyo diśi diśi śiśriyire śriyaṃ
nalinyaḥ||97||

dayitamatiruṣā vilokayantyaḥ sarasavipa.anakhakṣatāṅkitāṅgam|

abhavadaruṇitākṣṇi tatra nūnaṃ nivasati cittabhuvaḥ
pratāpavahniḥ||98||

pramadagalitatārakāṃśuśārīkṛtarucirodarabāṣpabindubhaṅgyā|

abhisarati rasārdratāṃ vidhitsurdrutamaparāparanetramaṇḍalīva||99||

vikasanarabhasena hṛtprave'saprasaramivābigatasay dātumantaḥ|

apasaratitarāṃ rasātibhārasphuṭataramantharitāpi
pakṣmapaṅktiḥ||100||

sarabhasamapi tārakaḥ kathaṃcidvrajati na yāvadapāṅgavartma
dīrgham|

saratisapadi tatprabhā purastāccirapi tāvadivākṣamā visoḍhum||101||

iti dayitavilokanābhilāṣasphuraṇapṛthūbhavadātmanastaruṇyāḥ|

smaraśarataralākṛterjajṛmbhe nayanayugasya sarāgavibhramā
śrīḥ||102|| (cakkalakam)

śrutipathajuṣi tāratūryanāde taraladṛśamalasaṃ vikāsalakṣmīm|

yadukulamiva netrayugmamāpnodanavamakṛṣṇavalakṣatābhirāmam||103||

pramadabharabhṛtaḥ kapolabhāgātkamaladṛśo
'gurupaṅkapattrabhaṅgaḥ|

vyagaladatanubāṣpapātabhinno nanu malinasya kutaściraṃ
vyavasthā||104||

prathamamatanurāgasaṃpadaṃ tāṃ caramamanujjhitapūrvarūpaśobhām|

uṣasi rucamavāpya sādhumaitrīṃ na khalu tarāṃ jahṛṣurna
cakravākāḥ||105||

%p.171

dhavalabisalatā rasena kokaḥ pravikaṭacañcupuṭoddhṛtāścakhāda|

krudha iva śaśino viyogahetorgaganatalātpatitāḥ kalāḥ
kahaṃcit||106||

sarasi vikaṭacañcukoṭilagnāṃ sarabhasavṛttirupetya cakravākyāḥ|

hṛda iva virahavyathāśalākāṃ bisakalikāṃ vicakarṣa
cakravākaḥ||107||

cañcvagrakhaṇḍitamukhādvicakarṣa sūtra-

jālaṃ mṛṇāla'sakalātkṣaṇadāpriyasya|

koko nilīnamahimāṃśubhayāttadīya-

randhrodareṣu karacakramiva krudhendoḥ||108||

visrastapattrapuṭakesarakoṭidaṣṭa-

paryantabhāgavikaṭonnatakarṇikāgrāḥ|

ucchvāsabhagnaharitacchavayor 'karaśmi-

jālairajṛmbhiṣata paṅkajakoṣadaṇḍāḥ||109||

dikpadminīparisarāspadatāmrapādaḥ

kurvanvikāsiṣu ruciṃ nalineṣu haṃsaḥ|

āpīvaroḍupatibimbamṛṇāladaṇḍa-

khaṇḍāccakarṣa śanakaiḥ karasūtrajālam||110||

āpātabhītinamitonnamitārdhadeha-

baddhasthirakramavidhūtapatatrapaṅktiḥ|

uccaiḥ kvaṇannavatatāra nivāsayaṣṭi-

koṭeḥ śikhī vidhurayanvirahāturāḥ strīḥ||111||

abhyutthitā śayanastvaritaṃ yiyāsuḥ

saṃpīḍitocchvasitanīvinitambabimbam|

%p.372

saṃpaśyator 'dhavinimīlitadṛṣṭi bhartu-

raṅke hriyā kila papāta cakoracakṣuḥ||112||

śroṇītaṭe na raśanā karajakṣatāṅka-

saṃjatagāḍharuji cārudṛśā babandhe|

bhūṣā parā guruṇi tatpadapaṅktireva

tasmiṃstu kāñcanaśilāvikaṭe tadāsīt||113||

ākṛṣya pāṇikamalena ca karṇapālī-

mekena vallabhavilokanani'scalākṣam|

tasthau puraṃdhrirapareṇa na labdhasaṃdhi-

rmāṇikyakuṇḍalamiti pravighūrṇayantī||114||

dvāri sthitā vinihitaikakavāṭapaṭṭa-

ruddhārdhavigrahatayā girikanyakāśrīḥ|

preyāṃsamaikṣata vadhūḥ stimitaikatāra-

śāreṇa yāntamaparā natapakṣmaṇākṣṇā||115||

stanaparisarabhāge dūramāvartamānāḥ

śritatanimani madhye kiṃcideva skhalantaḥ|

vavuratanunitambābhogaruddhā vadhūnāṃ

nidhuvanarasakhedacchedinaḥ prāhṇavātāḥ||116||

vighaṭitadalamudrābandhasaugandhikāna-

rnibiḍapuṭakuṭīrakroḍakārāvimuktaiḥ|

udayagatamanāvīvāruvadbhirdvirephai-

staruṇamaruṇaratnacchāyamuṣṇāṃśubimbam||117||

%p.373

preṅkhatpiṅgārkadhāmacchuraṇakapiśitaścyotadacchinnanaiśa-

sthulāmbho binduvṛndāhita madhuramadhusyandasaṃdehamugdhaiḥ|

saṃrambhārabdhakolāhalamukharamukhaiḥ pattrarandhraprave"as-

prāptānandairvirejurmadhukaranikaraiḥ pūritāḥ
padmakhaṇḍāḥ||118||

kurvāṇā ratnadhīnāṃ śaśadharapatanopaplaveneva tanvīṃ

toyāvasthāṃ krameṇa prakaṭitakakubhaḥ saṃbhṛtāmbhojahāsāḥ|

tanvantaḥ khaṃ kharāṃśostaruṇataratamaḥstomasaṃpiṇḍitaṃ sa-

tpratyagraṣṭhyūtalākṣārasaruciraruco dūramusrāḥ
prasastruḥ||119||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākae rājānakaśrīratnākarasya kṛtau
ratnāṅke haravijaye mahākāvye pratyūṣavarṇano nāmāṣṭāviṃśaḥ
sargaḥ|

ekonatriṃśaḥ sargaḥ|

iti sphuratkisalayapāṭalārciṣi sphuṭodaye savitari saukhaśāyikāḥ|

aviskhalatsulalitabandhayā girā garīyasāṃ
gurumupatasthurīśvaram||1||

vimucyatāṃ śayanatalaṃ divākaraḥ
karotkarairvidalitavidrumāruṇaiḥ|

karotyasāvudayamahībhṛtaḥ kramātparisphuransphuṭamiva
padmarāgatām||2||

kramādimāstava bhavaneṣu
bhānumatprabhāhatāstadupalasālabhañjikāḥ|

pṛthūnmiṣaddahanakaṇotkaracchalāttamaśchidaḥ suvata
ivāryamārbhakān||3||

%p.374

ayaṃ kṣaṇāddayitatamena bhānunā samāgamastava bhavatīti
śaṃsitum|

sphuratpadastaralitamaupasānilaiḥ kuśeśayaṃ
nayanamivāmbujaśriyaḥ||4||

vivasvato vicakarūpaḥ kṣapātamaḥ
sphuṭajjapākusumavipāṭalāstviṣaḥ|

vibhāntyamūrnabhasi suvarṇagairikacchaṭā
ivāsitamaṇipaṭṭakuṭṭime||5||

śritodaye hatatimirotkare janā dadurdṛśo dinakṛti
baddhasaṃbhramāḥ|

khavartmano mumuciṣi śītarociṣi cyutaḥ padānna bhavati
gauravāspadam||6||

tatastatīrudayagatāryamāśmanāmahaskare karanikaraiḥ spṛśatyadaḥ|

piśaṅgitaṃ gaganatalaṃ vibhāvyate tadutthayā dahanaruceva
saṃdhyayā||7||

dinaśriyo mukhamaruṇāruṇaprabhāpiśaṅgitasphuṭaghanamegharājikam|

virājati pratinavakuṅkumacchaṭākṛtatviṣaṃ dadhadiva
pattramañjarīm||8||

apārayantyupahataśītadīdhitiprabhāmivāhimakaradhāmasaṃpadam|

nimīlitātanutaratārakādhunā vibhāvarī viśati
mahīdhragahvaram||9||

nināya yadvirahavijṛmbhaṇākulo vibhāvarīṃ kathamapi
sābhyupāgatā|

vilokitā dayitatamā tathā mudaṃ tanoti no
rajaniviyogipattriṇaḥ||10||

yathā śaśī pipatiṣurastaparvate
navāṃśumatkiraṇavirugṇacandrikaḥ|

karotyaho api nijasaṃpadaḥ sphuṭaṃ dviṣadgatā vipadadhikaṃ
sukhodayam||11|| (yugalakam)

smarāturapriyatamapāṇijakṣatīrniśāgame navanihitā mṛgīdṛśām|

nayannasāvadhikamanojñarāgatāṃ navātapo nipatati
gaṇḍamaṇḍale||12||

%p.375

???dekāsibhirdiśi diśi garbhanirbharasravanmadhugrahaṇādhiyeva
satvaram|

saroruhairdalapaṭalacchalānmithaḥ prasāryate
'ruṇamaṇiśuktimaṇḍalam||13||

snotyasau navakuśakoṭidaṣṭayā vibhāvarījalakaṇamālayā sthalī|

rasāyuṣāmupari bhareṇa ghūrṇatāṃ
vipāṇḍuracchavikusumodgamabhramam||14||

????nairivātanutaracandrakacchalasphuṭāmarāyudhaśataśobhibhirdiśaḥ|

hutairamī vidadhāti picchamaṇḍalaiḥ śikhaṇḍino
rajanipayaḥpariplutāḥ||15||

adhikṣapaṃ dhavalakapolamaṇḍalasphuṭoditapratimatayā mṛgīdṛśām|

???dāhitāmiva paripāṇḍuraśriyaṃ dadhatyamī tava
bhavanapradīpakāḥ||16||

upeyuṣīṃ kamalarajovṛtekṣaṇo na vīkṣate rathacaraṇāhvayaḥ
priyām|

sukhaṃ cirādupanatamapyasaṃśayaṃ vrajatyaho vidhihatakasya
dūratām||17||

vibhāvarīviratihatasya dundubheḥ kṛtavyathaṃ svanamavakarṇya
kāmibhiḥ|

punastarāṃ kṣaṇaśayitairnimīlyate vilocanaṃ
ratarasajāgarāruṇam||18||

prabhātajaṃ virahapariplavaṃ vadhūracintayantyanunayamagrahīnnayā|

yiyāsate suhṛdi na sā na dūyate kuto 'thavā
sukhamanudarkadarśinām||19||

na niṣṭhitā nanu rajanī vilambyatāṃ tadāgame punarapi mā
kṛthāściram|

iti sravannayanajalaṃ priyoditaṃ gataṃ prati ślathayati kāmino
manaḥ||20||

niśīthinīvyapagamadundubisvanairvinidratāmapi sahasābhyupāgatā|

yiyāsurapyabhimatakaṇṭhagocaraṃ na kāminī ślathayati
bāhupañjaram||21||

viyogajāṃ śucamasahairvyapohituṃ niketanairuṣasi niṣidhyate 'dhunā|

apāvṛtaprakaṭakavāṭasaṃpuṭasphuṭāravairgamanamivāñcitabhruvaḥ||22||

%p.376

adaḥ kramādvikaṭanitambakānanadrumāntarakṣaṇaghaṭitaṃ divaḥ
patat|

virājati sphuṭavihagāṇḍamaṇḍalaśriyaṃ
dadhadgrahakulamastabhūbhṛtaḥ||23||

digaṅganānavakaladhautamekhalā nabhastalodadhivaḍavānalatviṣaḥ|

niśātamaḥkṣatadharavajrakoṭayo vibhāntyamūstaraṇiruco
'ruṇodgatāḥ||24||

bibhartyasau pṛthutaramaṇḍalorasā vibhāvarī
dṛḍhaparirambhavibhramaiḥ|

śaśacchalācchiśirakarastadunnatastanāsitāgurunavapattramañjarīm||25||

sphuṭodayaḥ punarapi bandhaviplavaṃ purā tava vyapanayati
kṣapākaraḥ|

pratīkṣatāṃ tadavadhiratra mā kṛthā manāgapi kṣapitaguruśriyaṃ
śucam||26||

hataprabhe śaśini gte 'stagahvaraṃ vihāya tadvapuravatīrṇamambarāt|

iti kvaṇanmadhupamiṣeṇa lāñchanaṃ kumudvatīmiva khalu
dhīrayatyadaḥ||27|| (yugalakam)

madhuspaṣṭahānibhṛtanilīnaṣaṭpadaṃ kuśeśayaṃ
hṛdayamivāravandinī|

bibhartyasau
tapanaviyogasaṃjvarajvalacchikhāśataśikhidāhadhūsaram||28||

acandrikāmalayajapaṅkacarcanā atārakāgaṇamaṇimekhalāguṇāḥ|

digaṅganāḥ śaśividhurā ivādhunā dadhatyamūrlulitatamaḥ kacāṃ
śriyam||29||

śaśitviṣaṃ tvaritamivodarāśrayāṃ
rirakṣiṣurdinakararaśmiviplavāt|

asāvitaḥ kṛtanibirīsasaṃpuṭaṃ kumudvatī racayati
pattramīlanam||30||

papau tarāṃ priyatamayā samaṃ madhu pratikṣapaṃ dalaśayaneṣvaśeta
yaḥ|

rasāyuṣaḥ śaśidhara tasya sāṃprataṃ samañjasaṃ saha kumudena
bandhanam||31||

tathā svanmadhurasapānamattatāvicetanaḥ sarasijakukṣikoṭare|

yathā kramādaviditabandhanavyathaḥ śilīmukhaḥ sphuṭamadhunā
vibudhyate||32||

%p.377

dadhadvapurvikasitaketakīrajovirūpitaṃ kumudavanādvinirgatam|

vipāṇḍuraṃ
tadudaravarticandrikācchaṭāśatasnapitamivālimaṇḍalam||33||

śritodayāruṇakaraṭaṅkakuṭṭanāvighaṭṭitaṃ diśi diśi dhāma
bhāsuram|

galatyadaḥ saviturivāstaparvatabhramārpitasphuṭavapuṣaḥ
kṣmāpateḥ||34||

samunmiṣattaraṇikarābhighātabhīpariplute śaśitimire śaśacchalāt|

sahasthite iva suranātha naśyato virodhitā vipadi parasparaṃ
kutaḥ||35||

sphuṭākṣatāñcitakhacitoḍuśāratāmupāgate phalaka ivāmbare
'dhunā|

śritodayāparagiriviṣṭarāvubhau durodaraṃ tanuta
ivendubhāskarau||36||

mṛṇālinīdalabhidhuraṃ yathā yatā
samunmiṣatyahimamarīcimaṇḍalam|

tiraskṛtāvatamasarāśimaṇḍalaṃ tathā tathonnamadiva lakṣyate
nabhaḥ||37||

adhaścyutaṃ mama vapuṣor 'dhamityapi kṣapākṛtā bhramamabhivīkṣya
bibhratā|
jalāśayapratimitamastaparvate jighṛkṣuṇā tadiva divo
'vatīryate||38||

ito 'dhunā girigurughātaghaṭṭanāvighūrṇitārṇavajaladevateva te|

manoramāmalitatimiśritāṃ śriyaṃ bibhartyasau bhava
bhavanāravindinī||39||

marāgatāṃ??? kakubhi gataḥ śatakratoḥ kramādamūṃ jigamiṣasi
pracetasaḥ|

mahāsamityalikulahuṃkṛtairiva prabhākaraṃ kathayati nātha
padminī||40||

śilīmukhaḥ sarasijapakṣmapeśalaṃ vilambitaṃ
nigaḍamivārdhavicyutam|

dadha???nmadhuvyatikaralagnamaṅghriṇā visarpati
tvaritamapoḍhabandhanaḥ||41||

%p.378

aharpateściramanimepadarśanakramādiva srutaghanabāṣpaśīkaram|

sarojinī rajanipayaḥpariplutaṃ bibhartyasau vikasitamabjalocanam||42||

śilīmukhā vidhutapatattramārutaprasāritairuṣasi sugandhayantyamī|

diśo 'dhunā
nijatanulagnavisphuṭatku'seśayotkaramakarandaśīkaraiḥ||43||

saraḥśriyaḥ śapharukaśobhino 'mbujātsavibhramabhramaraghaṭā
vivasvatā|

ito 'dhunā śitimaṇiyaṣṭimaṇḍaliviḍambikā karanikareṇa
kṛṣyate||44||

manoramasmitahasitāṃ parisravanniśajalasphuṭaruditotpalekṣaṇām|

ito 'dhunā śritakilakiñcitāmiva prabhākaro ramayati nātha
padminīm||45||

bhujālatāmaśithilakaṇṭhavartinīṃ ratotsukā dayitatamasya kurvatī|

vijṛmbhate kila vinimagnapīvarastanadvayā tadurasi mattakāśinī||46||

ratotsavapramadaviśeṣapīvare parāpnuyātkathamiva te 'tra mekhalā|

nitamba ityabhidhadhaduccakaiḥ śukaḥ sahāsatāmuṣasi karoti
subhruvaḥ||47||

na lāghavaṃ valanavilāsavibhrame vilokitaṃ kvacana mayedṛśaṃ
tanoḥ|
kalāravairvadati nitambamaṇḍale niyojitā madhuramitīva mekhalā||48||

niśīthinīṃ samamativāhya kāminā vrajatyasāvuṣasi muhuḥ
skhalantyapi|

tadutsukā galitadhṛtiḥ pratikṣaṇaṃ nirīkṣate vivalitakaṃdharaṃ
vadhūḥ||49||

samutthitaḥ
śayanatalātkṣamārajaśchaṭāhatobhayapṛthupārśvavigrahaḥ|

dadhatsadānavamathurāgtaḥ śriyaṃ mataṅgajo 'para iva
lakṣmaṇāgrajaḥ||50||

%p.379

nahasvatāmudavasitodarotthitāḥ sugandhitaṃ vidadhati vāsareṇavaḥ|

patantyamūrgrahatatayo divākaraprabhāhatā diśi diśi vāsare
'ṇavaḥ||51||

sarojinī payasī hṛdīva bimbitaṃ śritaṃ taṭānahimakaraṃ dadhāra
yā|

tayālayaḥ sphuṭitakuśeśayotthayā na toṣitā nahi
makarandadhārayā||52||

eṣā viśālaviśikhāmukhaviprakīrṇa-

harmyopakārakusumapravaṇālipaṅktiḥ|

abhyetya bandhujanateva niśāndhakāra-

markāṃ'subhinnamanuśocati tāranādaiḥ||53||

satkarṇikākanakaviṣṭarasṃniviṣṭa-

mūrtirnijaṃ kamalakesarapānasaṅgāt|

rolambacakramupari bhramaṇānubandhi

pāriplavatvamiva śikṣayatīśa lakṣmīḥ||54||

bhāti dvirephakulamujjhitanaidratandra-

raktāravindamakarandasapītilagnam|

adhyūṣuṣā śatamakhena mṛṇālasūtra-

garbhaṃ vilocanasahastramiva vyapāstam||55||

lokāntaraṃ jigamiṣoḥ śaśinaḥ pracaṇḍa-

bhānupratāpavidhurāściramastaśailaḥ|

%p.380

tārāvarodhanavadhūḥ śirasā bibharti

tuṅgātmanāṃ samuccitaṃ dhruvametadeva||56||

ceto dunoti sudṛśāṃ nanu tāranāda-

niṣṭho viyogavidhuraṃ raṇitena śaṅkhaḥ|

vyaktaṃ prakāśayata eva bahirviśuddhi-

matyantavakrahṛdayādbata kasya śāntiḥ||57||

karṇe kuśeśayadṛśāmupaśalyavarti-

preyoviyogaviṣamajvarakātarāṇām|

krauñcasya saṃprati girāśanidhārayeva

marmacchidā karakarāytamāpatantyā||58||

āpraśnapūrvamupagūḍhavataḥ priyasya

bāṣpāmbupūrapihitātanulocanāyāḥ|

cakrīkṛtau madanalāsakakāṃsyatāla-

līlāṃ stanau mṛgadṛśaḥ kṣaṇamīśa dhattaḥ||59||

pratyagradaṃśajanitaśvayathūnsalīla-

mambhojakomalakarāṅgulikoṭibhāgaiḥ|

bimbādharānmadhurasītkṛti saṃspṛśantyaḥ

kāntāḥ prayānti dayitāntikato 'dhunaitāḥ||60||

bhrūvibhramaṃ vidadhato bahudhaivataṃ ta-

māsphālitāvikalaniḥsvanavallakīkāḥ|

gāyanti kiṃ narapuraṃdhrigaṇāḥ śaśāṅka-

maule vibhātasamaye tava bhinnaṣaḍjam||61||

%p.381

bhramaṇavidhutapakṣaiḥ pītamākāśa eva

prītikakubhamakuṇṭhotkaṇṭhamārāddvirephaiḥ|

dalapaṭalavikāsasthūlabimbāmbujotthaṃ

vikirati makarandakṣodamuccaiḥ samīraḥ||62||

iti giramupakarṇya preyasībāhubandha-

vyatikarakṛtaratnāvāpakavyaktacihnam|

asakalaśaśimauliḥ kaṇṭhapīṭhaṃ dadhānaḥ

surabhiparimalāṅkaṃ hemapayaṅkamaujjhīt||63||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhagavatprabodhanaṃ
nāmaikonatriṃśaḥ sargaḥ|

triṃśaḥ sargaḥ|

itthaṃ sarāgaśaśabhṛtparibhogalīlā-

vicchinnarātriraśanāmaṇikiṅkiṇībhiḥ|

nakṣatrasaṃtatiṣu saṃdadhatīṣu sāmya-

mastādrisānupadavīparipuñjitāsu||1||

viṣyandamānamadhuśikaralobhalīna-

bhṛṅgāvalīcaraṇabandhurakesareṣu|

padmākareṣu vikasatsu śanairnidāgha-

dhāmāṃśubhinnadalamaṇḍalasaṃdhibandham||2||

%p.382

prātastanānilavikampitapuṇḍarīka-

pakṣmāgrakoṭighaṭite salilāśayeṣu|

nidrāvimuktivalitāvayavāpaviddha-

lakṣmīvadhūparimalaśriyi dhūlicakre||3||

śailālivatsphuṭayati sphuṭasarvabhāva-

vyaktikrameṇa divase mukharāgaśobhām|

abhyarcya kālamusalaścaraṇau mṛgāṅga-

cūḍāmaṇerudapataddhruvadhāmavīthīm||4|| (cakkalakam)

tena vyaloki divamutpatatāgravarti

vispaṣṭalakṣma pariṇāhi mṛgā"kabimbam|

unnidrakundadalapāṇḍuramaṇḍapiṇḍa-

madhyāsyamānamiva kāliyapannagena||5||

saṃpaśyati sma sa taḍitsphuraṇānubandha-

mādīrghamabhraśakalaṃ sthitamantarikṣe|

ucchvāsalakṣyarudhirāruṇakāntikaṇṭha-

cchedaṃ mahājhaṣamivāmbhasi paṅkalīnam||6||

anyonyasaṃvalanavellitapallavāgra-

viśleṣanirdalitaketuśikhāṃśukaughāḥ|

unmūlyamānaśikharaskhaladardhacandra-

ratnaprabhākhacitakāñcanatoraṇāgrāḥ||7||

%p.383

ābhyāhatā viśaśarurjavamārutena

tasyāśu dikṣu surasiddhavimānasaṃghāḥ|

bāṇāgnidīpitapuratrayatāyamāna-

nānāvidhāvayavavibhramamūhivāṃsaḥ||8|| (yugalakam)

keśeṣu tasya kṛtasaṃnidhayo muhūrtaṃ

kaṃsātatāyina ivāñjananīlabhāsaḥ|

uṣṇīṣaratnakiraṇadviguṇāyamāna-

saudāmanīvalayino jaladā babhūvuḥ||9||

tasyotthitasya sahasā dhanavartmasīmni

dhatte sma karṇaśikharaṃ śriyamavyavasthām|

uṣṇīṣabhinnahṛdayastanayitnulagna-

saudāmanīvikaṭahāṭakamañjarīkam||10||

piṅgordhvalocanakṛśānuśikhāsahasra-

masyānvakāri mukhamaṇḍalamantarikṣe|

sāmbhobhareṇa gamanotthamarudvivarta-

bhājāmbuvāhaśakalena tadidvatāgre||11||

tasya pratīpamagamadgamanānilena

vikṣipyamāṇasalilā kṣaṇamantarikṣe|

mandīkṛtoṣṇakaramaṇḍalabhāsurordhva-

netrāgnitāpakṛtaśoṣabhiyeva gaṅgā||12||

vistraṃsitoḍuraśanaṃ galadindugaura-

gaṅgādukūlamakarotsa divastadānīm|

%p.384

vistīrṇamambaranitambamanambudendu-

bimbānānāmburuhacumbanabaddhatṛṣṇaḥ||13||

jahre mano 'sya mṛdumārutapūryamāṇa-

randhrairhimādritaṭakīcakacakravālaiḥ|

gambhīratāramadhurakvaṇitairnayadbhi-

rutkarṇatāṃ taraṇikūbarivājipaṅktim||14||

aikṣiṣṭa visphuritakāñcanakalpavallī-

vistāripakṣmaśikharacchadacakravālam|

kailāsaśailamasakṛtsa jagattrayaika-

lakṣmyāḥ sthitaṃ dhavalavibhramapuṇḍarīkam||15||

phenāvalīdhavalacāmaracakravāla-

bhūṣābhirāmajavanasthirasaptavāhām|

bhāgīrathīṃ rathadhurāmiva dharmaraśme-

rvīkṣyaikapiṅgalagirau sa mudā vavande||16||

tena skhalatkhalakhalāmukharā karāla-

kailāsakūṭavikaṭorgighaṭāsahasrā|

saṃkrāntakaiṭabhanisūdanapādapadma-

preṅkhannakhaccavirivaik.asta jahnukanyā||17||

majjatkuberataruṇīgalitāvataṃsa-

hāsābhirāmataṭamārgamasāvapaśyat|

%p.385

vistārimānasasaraḥ salilormibhaṅga-

paryastaśīkarasakāñcanavālukāmbhaḥ||18||

vīcīsamīradhutakāñcanapuṇḍarīka-

paryastakesaraparāgapiśaṅgitāmbhaḥ|

acchodamaikṣata sa devapurandhripāda-

lākṣāruṇīkṛtaśilātalatīralekham||19||

ārādhanapravaṇakāsaradaityavaṃśa-

kaṇṭhaprasādhanadhiyeva vilabhyamānāḥ|

caṇḍyā yadīyamaṇikaṃdaramandirāgra-

vistāritoraṇagatāḥ pravibhānti ghaṇṭāḥ||20||

sthūlendranīlamaṇiśṛṅgaruco 'tha tasya

kalmāṣitākhiladigantaramunmiṣantī|

bhūyastarāṃ taraṇimārgarurutsayāśu

muktāḥ śikhā iva dadarśa sa mekalādreḥ||21|| (yugalakam)

līlānimagnaśabarīkucakumbhapīṭha-

saṃkṣobhajarjaritavīcighaṭāsahasrām|

revāmasaus saralavañjulajālajambū-

stambaprasādhitataṭāmavalokya reme||22||

kaṇṭhagrahapraṇayinā dadṛśe 'tha tena

vindhyaśriyo maṇiśikhojjvalamekhalāyāḥ|

revāpagāmbupṛthupīnanitambabimba-

visrastamambaramivātanupādalagnam||23||

%p.386

saṃvītatīravanarūḍhatamālakhaṇḍa-

lolānilākulitanīlajalāṃśukaśrīḥ|

tena vyaloki varuṇālayavallabhāgra-

līlābhisāraṇadhiyeva kalindakanyā||24||

sevāvicakṣaṇatayeva davāgnidagdha-

kālāgurupracuradhūmaśikhākadambaiḥ|

kurvantamaikṣata mahendramasāvanalpa-

kalpadrumāṃśukatatīḥ surabhīḥ surāṇām||25||

vispaṣṭaphenadhavalā viralormibhaṅga-

niḥsaṅgasaṃgatapayaḥplavarodhasaṃ saḥ|

lāṅgūlinīṃ saritamākalayāṃcakāra

tatpādagocaragatāmiva saurabheyīm||26||

vīkṣyāvataṃsitavikāsilavaṅgapuṣpa-

mālāḥ sa sahyagirikānanaśākhivīthīḥ|

%p.387

remetarāṃ suramataṅgajagaṇḍakāṣa-

līlāvarugṇasaralonnatatālakhaṇḍāḥ||27||

utphullatīratarukhaṇḍalatāsakhibhīḥ

saṃgrathyamānanijapuṣpabharāvataṃsāḥ|

ābibhratīṃ bhramaranīlarucaḥ sa vīci-

veṇīlatāstadanu bhīmarathīmapaśyat||28||

āmagnakuntalavadhūkucakumbhabhāra-

hāraprabhādviguṇitacchaviphenahāsām|

godāvarīṃ caraṇacuñcucakoracakra-

cañcvagracumbitavilolajalāmapaśyat||29||

ullāsiśīkarakarālaphaṇāsahasra-

kallolanāgakulasaṃkulamadhyabhāgām|

veṇāṃ sphurattimiratātigabhīratālu-

mūlāṃ rasātalabhuvaḥ sadṛśīṃ dadarśa||30||

tasyopayuktataṭakānananārikela-

vallīphalaprakaraśītalagarbhatoyāḥ|

anvāyinaḥ kaṭakavartmasu pāriyātra-

śailasya cakrurupabhogasukhānnivāsān||31||

mīnāvalīsarabhasāplutighaṭṭitāmbu-

vīcī vilolaviruvatkurarī karālam|

%p.388

kāveryalakṣyata jalaṃ dadhatī ca tena

niḥśaṅkaraṅkukulasaṃkulakūlakacchā||32||

āvirbhavatsmitamanoharagaṇḍabhitti-

bhāgaścamūcarapuraṃdhrigaṇaḥ salīlam|

carmaṇvatīpulinavartmani tasya hāri-

hārītakaṇṭhavirutārpitakarṇa āsīt||33||

āvāsitasya taṭavartmani tasya tāla-

khaṇḍaprakāṇḍadalatāṇḍavanapragalbhāḥ|

siprātaraṅgamaruto 'nucarāṅganānāṃ

pīnastanakṣatarujaṃ surateṣu jahnuḥ||34||

saṃvādikānanatalasya niveśalakṣmī-

madrerasāvadhikamṛkṣavato 'bhyanandat|

pādāvanau katicideva dināni baddha-

saṃstho niśīva tamasāhṛtadṛṣṭirāsīt||35||

gacchanviśaṅkaṭamasau kaṭakaṃ suvela-

śailasya kāñcanaśilāśakalāvakīrṇam|

velāvilolavaruṇālayavīcibhaṅga-

paryastavāḍavakṛśānumivaikṣatārāt||36||

tena vyalokyata kapolatalāyamāna-

vispaṣṭapākalavalīphalakandalāḍhyā|

ghrāṇānulepi navacandanakhaṇḍagandha-

hṛdyāmalā malayaparvatakānanaśrīḥ||37||

%p.389

lakṣmībhṛtastribhuvanākramaṇapragalbha-

sarvonnatermalayabhūmibhṛto 'bhrasindhum|

puṇyasthitiṃ murariporiva pādamūla-

bhāgotthitāmabhinananda sa tāmraparṇīm||38||

paryastaratnakira.anaṅkuradantureṣu

velātaṭeṣu kṛtasainikasaṃniveśaḥ|

ambhonidhiṃ sa niravarṇayadullasadbhi-

ruttambhitoḍupathamūrmighaṭāsahasraiḥ||39||

unnālanīlanalavañjulanālikera-

tāmbūlavallivalayākulakūlakaccham|

āścaryadhāma dadhataṃ satataprasanna-

mapyaprasannamupapāditaśobhamambhaḥ||40||

visraṃsamānasalilāmalanīvibandha-

māsphālayantamatikāmamivormihastaiḥ|

ābaddharatnavalayojjvalakāñcidāma-

kelāṅganāpulinapīnanitambabimbam||41||

utsaṅgasa'ngivilasattaṭinīpuraṃdhri-

līlārpaṇārabhasayeva niveśayantam|

āvartacakracaṣakeṣu taraṅgahasta-

vyākṛṣṭatīratarupuṣpabharāvataṃsān||42||

preṅkhatkapālaśakalāmalaśaṅkhaśukti-

mācchāditāmbaraghanāmitavīcibāhum|

%p.390

aurvāgnipiṅgalaśikhāvikarālakeśa-

mutplutya bhairavamivāsakṛdārasantam||43||

lakṣmīsurāvimalakaustubhapārijāta-

candrāmṛtāpaharaṇotthitayā śuceva|

hemādrikūṭavikaṭārciṣi nirvyapekṣa-

mātmānamaurvadahane vinipātayantam||44||

gambhīragarbhaghaṭitāspadakālakūṭa-

śeṣāgnidāhaśamanārthamiva kṣapāsu|

jyotsnāsudhāṃ vikaṭamauktikadantāpaṅkti-

śobhādharairvivṛtaśuktimukhaiḥ pibantam||45||

preṅkhatpravālakiraṇācchuritaṃ vahanta-

māvartacakraparivartagabhīramambhaḥ|

saṃvādikaustubhamayūkhaśikhāvakīrṇa-

daityāyudhavraṇakarālamurārivakṣaḥ||46||

śailābhighātaśakalīkṛtamapyakhaṇḍa-

mākṛṣṭaratnamapi ratnanidhitvamāptam|

lakṣmīmadagdhadaśamapyasamaurvavahni-

dāhākulaṃ ciragatāmapi notsṛjantam||47||

vajrābhighātabhayakātaratoyalīna-

māhendranīlamaṇiśailaśataprakāśam|

garbhāndhakāramiva śeṣaphaṇāsahasra-

māṇikyaraśmigalahastitamudgirantam||48||

%p.391

preṅkhatkarālamaṇiraśmiśatābhinaddha-

kallolaketupaṭalasthagitāntarikṣam|

uddāmavājigajasadhanamabhyupetya

gṛhṇantamāśu vijigīṣumivākhilāśāḥ||49||

velā'Nganābhirabhito dhutavīcitāla-

vṛntānilākulitaphenadukūlapaṭṭam|

tābhyo diśantamasakṛjjalaveganunnā

ratnāvalīraviralāḥ sphuradindugaurīḥ||50||

utthāya dūramasakṛtsuranāthamukta-

vajrābhighātakalanāśaraṇāgatānām|

kṣoṇībhṛtāmaniśamapyakutobhayānāṃ

sarvāsu dikṣu bhayahetumivekṣamāṇam||51||

digbhyaḥ kramādaviralotkalikānubandha-

mabhyeyuṣīḥ sarabhasaṃ saritaḥ sarāgāḥ|

vispaṣṭadugdhajalakapravijṛmbhamāṇaḥ-

cetoharasthiti pariṣvajamānamārāt||52||

jyotsnātapaṃ vikaṭavīcighaṭāsahasra-

madhyāspadaṃ sapadi dugdhadhiya vivektum|

āvāñchatāṃ sarabhasaṃ taṭarājahaṃsa-

yūthena bandhuragalena niṣevyamāṇam||53||

visphūrjadaurvaśikhikālanipīyamāna-

mālokya saṅkasukamāyurivābhito 'mbhaḥ|

%p.392

prāptaṃ kramādvirasatāṃ bhajamānamā'su

satkūrcakesaraghanāṃ taṭakānanorvīm||54||

aurvāgnihetiśatamapyakṛśānutāpa-

muttānamapyatigabhīratayānuyātam|

sannāgamapyanavasannagiriprakāṇḍa-

minduprabhojjhitamapi sphuṭacandrikāḍhyam||55||

dikcakravālarabhasopagatapraviṣṭa-

susvādunirjharavatījalasaṃplave 'pi|

ambhaḥśriyā virasayāprakṛterivaurva-

vahnyāravairabhidadhānamasutyajatvam||56||

gāmbhīryaśāli maṇirāgapiśaṅgamambha-

statrāpyanantabhujagādhipabhogaśayyām|

tāmāśritaṃ vikaṭakuksipuṭasthaloka-

mabhyudvahantamadhikaṃ harimeva sāram||57||

utkṣiptapañcaphaṇamaṇḍalabhogihasta-

mabhraṃkaṣolbaṇaśikhaṃ grasamānamambhaḥ|

%p.393

velānilāhativighaṭṭitavīcighoṣaiḥ

saṃtarjayantamiva saṃtatamaurvavahnim||58||

āvartamaṇḍalakukundarabaddhaśobha-

kallolapīvaranitambataṭāntareṣu|

paryastaśuktinayanaṃ galadacchahāri-

ratnaprabhānivasaneṣu saridvadhūnām||59||

sannāgamakṣatatimiśritamutpravāla-

mudrāgamākulamalaṅghanatāmavāptam|

saśrīphalaspṛhataratplavagaṃ vanaugha-

muttālamuccamarasatvajuṣaṃ vahantam||60||

ullāsibhiḥ pratidiśaṃ vikaṭormibhaṅgai-

rbālāṣṭamīśaśadharapratibimbagarbhaiḥ|

uttaptahemaghaṭitāṃ parikalpayanta-

māyānapaṅktimiva toyaturaṃgamāṇām||61||

saṃsaktabindupaṭalānaviluptaśukti-

matsyaśriyo makaradantakabaddhaśobhān|

%p.394

vīcīnkrameṇa dahatā bhiṣajeva śaśva-

daśvānamuktamabhito vaḍavāgninārāt||62||

sindhūrvipāṇḍurarucisphuṭaphenahāsa-

dūrāvagāḍharasanirbharamāpatantīḥ|

paśyantamādaravaśādiva nirviśeṣa-

māvartacakranayanairmadhuraṃ valadbhiḥ||63||

vicchādakāṃśumaṇivicchuritācchavīci

vicchedaśīkarasamīrataraṅgyamāṇāḥ|

vallīrdrumābhimukhamunmadanā ivātta-

kampāḥ karālitataṭopavanā vahantam||64||

udbhinnaratnakiraṇāruṇadhāturvarti-

preṅkhatphaṇāṅgulibhujaṃgamabhogahastam|

ropādivānadhigataprasaraṃ valantīḥ

sotkaṇṭhamūrmiphalakeṣu nadirlikhantam||65||

ullāsibhirdiśi diśi sphuradunmarīci-

māṇikyaraśmiśabalormighaṭāsahasraiḥ|

vistāribhirbhuvanamaṇḍalamaṇḍalapasya

vaidūryakuḍyaracanāmiva saṃdadhānam||66||

phullajjapākusumapāṭalarāgaramyaiḥ

kalmāṣitākhiladiśaṃ maṇibhiḥ sphuradbhiḥ|

%p.395

velānilāhativilolaśikhāśatasya

sthūlaiḥ sphuliṅganikarairiva vāḍavāgneḥ||67||

āvartacakramudarāspadarandhranābhi-

paryantaghūrṇitamaṇiprakārāṃśuśāram|

bibhrāṇamacyutamivāñcitaśaṅkhaśobha-

mambhodamecakaruconnatavicidoṣṇā||68||

velāniloddhataśikhasya viṭaṅkaheti-

varticchaṭābhiranalasya nipetuṣībhiḥ|

ābibhrataṃ piśunitā iva kukṣibhāga-

baddhapratiṣṭhagirisānunidhānabhūmīḥ||69|| (ejatriṃśadbhiḥ
kulakam)

yasyādhikaṃ dadhati irmalanīramadhya-

bimbāgatā jalabhṛto 'bhrakapaṅkanīlāḥ|

kukṣipraviṣṭakamaṭhaśvasitavyudasta-

pātālarandhragatakardamarāśilīlām||70||

velāvilāsaviśarārutaraṅgarāśi-

pāriplavīkṛtatimivrajapṛṣṭhapakṣāḥ|

yasmiñjanena niracāyiṣatodarādri-

kūṭabhramaṃ vidadhato bhramatā taṭorvyām||71||

velāpuraṃdhrirabhiyogapaṭuprapañca-

mukteva cañcalataraiḥ śriyamūrmihastaiḥ|

%p.396

yasya pravālamaṇiśobhibhireti danta-

cchedaprakārasadṛśaiḥ sphuṭabindumālaiḥ||72||

devāsurabhramitamandaraśailamūla-

līlāvaloḍanavilolajalotthitasya|

mārgaṃ rasena turagādhipaterivārā-

dābhāti yatra vaḍavāmukhamīkṣamāṇam||73||

ślāghyo gavāmadhipatistimirakṣayārghya-

rūpasthitirjaladamārgatalāvalambī|

saccandrikaṃ śiśiraraśmirivātmabimba-

mambho bibharti hariṇādhyuṣitaṃ ya ekaḥ||74||

yo grāvalagrabahalormikayā cirāya

kurvāṇayā rucirasaiktayā vyavasthām|

lakṣmīṃ sabhogivalayo jalasaṃpadaiti

śailādhirājasutayeva śaśāṅkamauliḥ||75||

chāyāgatarkṣapatibimbavidhānapiṇḍa-

līlāprasāritavisāritaraṅgahastaḥ|

%p.397

dhatte sma yaḥ sphuritavidrumatāmrarāga-

tālūrasatsthitiribhādhipaterabhikhyām||76||

pratyagravidrumavitānamarīcigāḍha-

rāgormilāñchitatayā rajanīṣvabhīkṣṇam|

yasyonnatānugatalakṣmaṇacittavṛtti-

rābhāti candrakiraṇollasitasya velā||77|||

bhindaṃstamo bhuvanavāsagṛhe kṛtaika-

deśasthitiryamadhitiṣṭhati niṣṭhurārciḥ|

vistāripātramiva nirmalatyoyataila-

pūrṇodaraṃ vidadhadaurvaśikhipradīpaḥ||78||

lakṣmyā kulīracitayā śrita eka eva

prāpnoti yaḥ sma mahimānamalaṅghyadhāmā|

yodhairiva kṣitipatiḥ sthitimetyamanda-

pātālavāsibhiranekavidhaiśca sattvaiḥ||79||

dhatte jalāśayapatiḥ sthitimambhasāṃ sma

sārādhikastimitatāmarasāṃ ya ekaḥ|

yasyāśritena pulināñcitayā śriyā ca

vīcivrajena hariṇā ca ciraṃ vavalge||80|| (ekādaśabhiḥ kulakam)

%p.398

ullaṅghya varṣagirivīcimatīśatāni

nānāvidhānyatah tadīkṣaṇabaddhatoṣaḥ|

dūrādilāvṛtamasāvavipannameru-

cchāyaṃ viḍambitahimādrimasāvapaśyat||81||

dhatte samudraparikhāvalayāvalīḍha-

paryantavartmaparimaṇḍalabhūpratiṣṭhaḥ|

yaḥ kūrmapṛṣṭhapṛthukarparasaṃniviṣṭa-

rukmāṃśuvicchuritamandaraśailaśobhām||82||

vistāraśālikuruvindaśilānitamba-

bhāgotthitaṃ vahati yaḥ karacakravālam|

skandhāvagharṣaṇavilagnamahāvarāha-

viśliṣṭakesarasaṭānikurumbaśobham||83||

yena prasādhitamilāvṛtamācakāsti

ratnaprabhāśabalakāñcanasānunoccaiḥ|

padmāsanena ca vinidrapalāśacakra-

mutpattipaṅkajamanujjhitakarṇikāṅkam||84||

yasminvibhāti śiśirāṃśukalāmṛṇāla-

vallīsanāthapṛthupuṣkarabhūmirarvāk|

%p.399

stambhe hiraṇmaya iva kṣaṇadāndhakāra-

cchāyākareṇuralinīlarucirnibaddhā||85||

vistāritārkamaṇipallavaniryadagni-

dhautāgniśaucaśucikalpalatādukūlaiḥ|

viṣyandisāndrajalabindukaṇendukānta-

vallīvimardakṛtadurdinamūlabhāgaiḥ||86||

baddhāspadakṣaṇavinihnutavahnitīvra-

tāpānumeyadivasādhipamaṇḍalābhiḥ|

śākhāspadabhiraruṇāśmavitardikābhiḥ

saṃdarśitakṣayaniśāmukhasāṃdhyarāgaiḥ||87||

vajrāṅkurāhitaśatakratucāpacakra-

muktāphalastabakamañjuramañjarīkaiḥ|

ratnāṃśupiñjaritakhañjanakhañjarīkaiḥ|

mañjīramañjutaraśiñjalatānikuñjaiḥ||88||

sthūlendranīlaśakalagrathitālavāla-

madhyaprabhājanitasekajalaughaśaṅkaiḥ|

abhraṃkapāgraviṭapāspadaśātakaumbha-

kumbhīphalānumitaśevadhisaṃniveśaiḥ||89||

tasyānuvelamalivallabhavellitāgra-

vallīvilolamaṇipallavavallarīkaiḥ|

aikṣiṣṭa kalpatarubhiḥ kalilāmanalpa-

saṃkalpasādhanaphalairmaṇimekhalāṃ saḥ||90|| (navabhiḥ kulakam)

%p.400

gachankramadatha vilambitaratnadāma-

dolādhirohataralīkṛtatārakaudham|

abhyunmiṣanmarakatāṃśuśikhāyamāna-

lagnārkakūbarituraṃgasaṭāvalīkam||91||

stambhaskhalajjhaṇajhaṇāraṇitābhirāma-

ghoṣānubandhisurasiddhavimānaghaṇṭam|

āśliṣṭatārakamṛgollikhitāntarikṣa

saṃdehitenduśakalasphuradardhacandram||92||

nirdhūtacāmaraśikhāśatavījitārka-

mucchrāyinākamaṇigoṣuratoraṇaṃ saḥ|

ānanditālivigalanmakarandabindu

mandāradāmakṛtabandanāmālamāpat||93||(tilakam)

tasya śyāmāyamānasthagitadinakarākāśasaṃkāśakāya-

cchāyāpītātapāśātaṭanimitadṛśo ratnasānusthalīṣu|

pratyāsannatriyāmāmukhasaraladhiyaḥ satvaratvaṃ vibhūṣā-

vinyāsaṃ pratyavāpuḥ smararabhasarasaplāvyamānāstaruṇyaḥ||94||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye mārgavibhāgarvarṇano nāma triṃśaḥ
sargaḥ|

%p.401

ekatriṃśaḥ sargaḥ|

tārāpathātsa hṛdayasthagariṣṭhakāryaḥ
pṛṣṭhe puraṃdaragire racitapratiṣṭhaḥ|

māṇikyagopuramatītya samāsasāda

mārgāvasādarahitastridivopakaṇṭham||1||

ścyotatsudhāśiśiraśīkaraśāritābhra-

magnāmaradviradaśūtkṛtabhinnavīcim|

tatpīvarāyatakarāhatirugṇahāri-

haimāravindamakarandavimiśratoyām||2||

līlānimagnakamalāsanavāhahaṃsa-

saṃdehitācchajalaśīkaraphenapiṇḍām|

uttāralagnaharidaśvarathāśvabandha-

bhogīndragāḍhaparipītataraṅgavātām||3||

vistāriṇaḥ parisarānsphuṭahāṭakeśa-

mantrābhiyogakṛtasiddhinarendrakalpān|

ābibhratīṃ sakalaśailabilābirāma-

sīmantinījanamanoramagāḍhaśobhān||4||

saṃvādibhārakathaṃ dadhatīmalupta-

matsyāvanātanurasasthavirāṭamambhaḥ|

%p.402

preṅkholanena harataṇḍavato 'dhikaṃ ca

dhautāmbarāṃ kṣaya ivormigaṇena gaṅgām||5||

snānavatīrṇadhavalagrahacakravāla-

saṃdehitendurucibudbudabinduvṛndām|

uccaiḥśravaḥkhurapuṭāhataratnapaṭṭa-

sopānapaṅktimavalokya mudā vavande||6|| (pañcabhiḥ kulakam)

abhyunmiṣatkanakapaṭṭamarīcipiṅga-

mutkhātaratnabisamunmadahaṃsagālam|

mandākinītaṭamavekṣya sa nīlakaṇṭha-

mūrdhno 'smaraddhṛtakapālaśikhāmaṇīndoḥ||7||

sa preṅkhitaśravaṇatālasagīravega-

paryastakāñcanalatāspadaratnapuṣpe|

saṃdānitaṃ mahati kalpatarāvapaśya-

dairāvaṇaṃ sakalanāgakulāvataṃsam||8||

gaṇḍasthale navamadānamuci prakṛṣṭa-

śobhe mahāhavavimarda ivāsurāṇām|

baddhāspadāṃ madhulihāṃ pṛthukarṇatāla-

dolānilena lulitāṃ paṭalīṃ dadhānam||9||

%p.403

dūravyapoḍhamalaśītamarīcibimba-

gauracchaviśravaṇacāmaracārubhūṣam|

ālagnabhagnavikacojjvalapārijāta-

sanmañjarīkamiva vaktratalaṃ dadhānam||10||

āghrātumanyakarimaṇḍaladānagandha-

mūrdhvīkṛtapravarapīvarahastadaṇḍam|

ālīḍhavidrumavanaprabhayeva bhinna-

mātāmrakānti pṛthu tālutalaṃ dadhānam||11||

candraprabhāpaṭalagauraśarīrakānti-

sāvarṇyanihnutamapi prakaṭaṃ vahantam|

āmantharaśravaṇatālakṛtābhighaṭṭa-

dolānubandhataralaṃ śuci karṇaśaṅkham||12||

kṣīrodasindhujaṭharātsamamutthitena

śaṅkhena karṇaśikhārāśrayiṇā salīlam|

gaṇḍasthalaṃ dadhāmunnataminduneva

sodaryatāñcitarasena vicumbyamānam||13||

helādhutivyatikarāhitagaṇḍadāna-

paṅkacchaṭāśabalitodarakundapāṇḍū|

vispaṣṭalāñchanakalaṅkaśaśāṅkabimba-

khaṇḍadvayapratikṛtī śravaṇau dadhānam||14||

saṃvartakābhrarasitānuvidhāyikaṇṭha-

garjācchalena cirasaṃbhṛtamudgirantam|

%p.404

vistīrṇakarṇakuharāntaramārgalabdha-

kukṣipraveśamiva sāgaramanthaghoṣam||15||

rīḍhāvalīḍhajalamantharameghakhaṇḍa-

mutkṣiptamambaratale saralaprakāṇḍam|

hastārgalaṃ dadhatamindukarāvadāta-

muttambhitakṣititaloragabhogaśobham||16||

gaṇḍasthalīvigalitātanudānapāna-

lobhāgatairaviralaṃ bhramarairbhramadbhiḥ|

pātālagarbhasahavāsarasena gāḍha-

māliṅgyamānamiva saṃtamasaprabandhaiḥ||17||

ābaddhadehabharakāñcanabhūmipīṭha-

śoṇāśmaraśmikapiśaṃ tripadīvilāsaiḥ|

saṃdhyāṃśupāṭalitatigmamarīcibimba-

saṃvādi pādatalamaṇḍalamudvahantam||18||

nirvāsitasya ripuṇā saha devasaṃghai-

rbhartuḥ savistaranivāsadhiyeva bhūyaḥ|

karṇaprakīrṇakavipāṇḍurapakṣmapaṅkti-

lakṣeṇa paṅkaruhanālaguṇānvahantam||19||

bibhrāṇamaṅkuśamaśaṅkitaśātakumbha-

pātaṃ maruttanṛparājyamivāsanastham|

%p.405

ābaddhaśobhamabhitaḥ śucināradena

tuṅgaṃ surarṣisadameva sumerupṛṣṭham||20||

tanvannavagrahakṛtaṃ kṣaṇadāvatāra-

tārāpatho 'nya iva yo 'timanoharatvam|

sāmyaṃ vibhātasamayasya bibharti bāla-

saṃdhyāhitātanuruciḥ sphuṭapuṣkaraśrīḥ||21||

śṛṅgāriṇī pṛthakaṭākṣatayā ca yasya

lakṣmyāśritātanuranujjhitaratnakakṣyā|

āyodhanāvanitalairiva bhātyaśūnya-

rūpā sadānakavalasthitibhirdvirephaiḥ||22||

paryasyataḥ sakalasaccaritānukāri

vispaṣṭasajjanavaśīkaraṇaṃ karāmbhaḥ|

yasyāsurīmiva bibharti kapolabhitti-

racchinnadānavaratāmabhirāmarūpam||23||

yaḥ kuñjarājitavapuḥ kaṭakānusāri-

rūpo rucāsamahimāhitayā kṛtaśrīḥ|

%p.406

sacchārivaṃśaracitasthitinākarodhi

nīhāraśaila iva cāru bibharti pṛṣṭham||24||

kakṣyānubandharacanārucireṇa hasti-

mallena gauravapuṣā gamitena śikṣām|

vyāpāritātanukareṇa raṇāṅganeṣu

darpādaghāniṣata yena vipakṣanāgāḥ||25||

vindhyācalonnatihṛtā paripītadāna-

sindhūrmiṇā śravaṇatāladhutena gurvīm|

kumbhotthitena navadhāturajaścayena

lakṣmīmagastyamunineva ca yaḥ sma dhatte||26||

gīrvāṇavairiṣṭatanā samareṣu yaśca

śauryātirekabhṛdanuttamadorjitaśrīḥ|

dhatte 'napoḍhakaraṭasthitimanyapuṣṭa-

nārīmivāvilaruciṃ madhupāyipaṅktim||27||

%p.407

śailādhirāja iva yaḥ savikāsamarda-

nānābalānugatanāgavidāridantaḥ|

viṣpandidānajalanirjharagaṇḍaśaila-

śobhī bibhartyadhikamabhrakarītyabhikhyām||28||

premāspadābhramurajasthitiravyapāya-

lakṣmīparigraharucipracalākiśobhaḥ|

yo 'bhyāgameṣu hatadundubhireti bhadra-

kālīvilāsamadharasthitasaiṃhikeyaḥ||29||

nāgādhipo 'pi dadhadaskhalitāmaśeṣa-

bhogāśayāṃ sthitimudūḍhagurukṣamo yaḥ|

%p.408

tanvanvinidrakumudaśriyamapyabhīkṣṇa-

mairāvato yudhi virājati supratīkaḥ||30||

dehatviṣambararucā bhuvanāni yaśca

vyāpāripucchalatayā yudhi rocamānaḥ|

yasya triviṣṭapasadāmativallabhasya

vispaṣṭaḍiṇḍimarutāṃ sthitireti lakṣmīm||31||

paryaptadānavapuṣā danuceṣṭitena

sādṛśyamāśritavatāpyata yen līlā|

yasyāvipannayajuṣā śrutivartmaneva

lakṣmīrabhāri caritena gurorgajānām||2||

tuṅgaṃ vapuḥ sakalahāstikabhaṅgabaddha-

kakṣyo 'tināstika iva sphuṭasādhanaśrīḥ|

%p.409

vistāricakramiva rāśimayaṃ bibharti

yo 'nekadhāmakarakumbhakarālaśobham||33|| (ṣaḍviṃśatyā kulakam)

ālīnaratnakamale kaladhautapaṅka-

piṅgīkṛtāmbhasi sa nākasaritpravāhe|

āmajjato maṇimṛṇālalatāsanātha-

cañcūndadarśa salileśvaravāhahaṃsān||34||

saṅgrāmabhagnabahulāsutaśaktilasgna-

ghaṇṭāsanāthapṛthupīvarakaṇṭhabhāgam|

aikṣiṣṭa kāsaramasau samavartino 'tha

mandākinīsarasakāñcanakardamāṅkam||35||

tasyānukūlakalahaṃsakalāpakeli-

kolāhalākulitakūlajalāntarāsu|

līlārasālavisādhvasasārasāsu|

sārāsu ratnasarasīṣu sasāra dṛṣṭiḥ||36||

majjatsureśataruṇīgalitāvataṃsa-

hāsābhirāmamaṇisaikatarodhaso 'sau|

nirvarṇya nirvṛtimamandarasāmavāpa

mandākinīduhitṛkā iva ratnavāpīḥ||37||

viśrāmyati sma nalinītaṭavartma vīci-

paryastaśīkarakaṇāhatahaṃsayūtham|

%p.410

asādya nirdalitamauktikacūrṇareṇu-

saṃsaktasandrasikatāśiśirīkṛtaṃ saḥ||38||

mandākinītaṭataroḥ sa dadarśa manda-

vātābhighātacalitena navāṃśukena|

airāvatīyadaśanavraṇapaṭṭabandha-

mābandhuraṃ vidadhatīmiva kalpavallīm||39||

dolāyamānamaṇikuṇḍalacāruratna-

kāñcīkalāpacaraṇābharaṇābhirāmāḥ|

vispaṣṭabhedamavalokayati sma kalpa-

vallīḥ sa nākalalanāśca suvarṇagaurīḥ||40||

vistīrṇakāñcanalatāgṛhajṛmbhamāṇa-

saṃbhogadevamithunaṃ mumude vilokya|

siddhāṅganākaraviluptanavapravāla-

mandāravṛkṣamatha nandanakānanaṃ saḥ||41||

saṃcārihaṃsamithunāñcitacārupāda-

mudrāṅkaratnasikatāñcitatīralekhāḥ|

paśyannasau tadupakaṇṭhaniviṣṭahema-

vāpīrvinidrakamalāściramabhyanandat||42||

aikṣiṣṭa sa tridaśakānanasaṅgiraṅga-

dagre kuraṅgakulamākulitāntarikṣam|

ratnaprabhākhacitasūkṣmaśarīrapakṣma

tārāmṛgasya vidadhatparivāralīlām||43||

māṇikyapallavamayūkhaśikhāvalupta-

cchāyāvitānamapi tatra sa pārijātam|

%p.411

sacchāyameva ca dadarśa nabhaḥpuraṃdhri-

hastāmbujāvacitakomalaratnapuṣpam||44||

vistāraśālivilasanmaṇipallavāgra-

nirgacchadacchakiraṇaprakaracchalena|

ratnālavālavalayāntaravarti pīta-

mabhyudvamantamatibhūribharādivāmbhaḥ||45||

nākāṅganāruṇatalāṅgulicakravāla-

saṃdehitābhinavapallavapāṇilūnaiḥ|

abhyunmiṣadbhirapi tatsamakālameva

lakṣmīṃ vahantamaparāpararatnapuṣpaiḥ||46|| (tilakam)

ityuttarottaraviśe.avilokanecchā-

vismeratāmupagataḥ śaśimaulidūtaḥ|

ratnaprabhākhacitakāñcanatoraṇāgra-

vartī muhurtamabhavatpuruhūtapuryāḥ||47||

yasyāṃ bibharti maṇimandiramindranīla-

māṇikyasālavalayāntarasaṃniviṣṭam|

vistāraśālimadhusūdanabāhudaṇḍa-

mandīramadhyagatamandaraśailalīlām||48||

yasyāṃ sphuranmarakatāruṇaratnaharmya-

bhittiprabhāpaṭalasaṃvalitā vahanti|

candrāṃśavaḥ kurabakadrumapuṣpatā(nā?)la-

vṇtaśriyaṃ haritapāṭalatāmavāptāḥ||49||

%p.412

vaidūryapaṭṭaghaṭitāraribhirniśāsu

dūrādapāvṛtamukhairiva dṛśyamānaiḥ|

dvārairbibharti pihitairapi yatra lakṣmī-

mabhraṃkaṣā pratidiśaṃ maṇiharmyapaṅktiḥ||50||

pratikakubhamayatnapūrvamārādupavanakalpalatāṃśukāni yasyām|

surabhayati
gavākṣamārganiryatpracuratarāgurūdhūpasaurabhaśrīḥ||51||

yasyāṃ vibhāti niśi candrakarāvamṛṣṭa-

hārendukāntataralacyutamaṅganānām|

ābaddhabindupaṭalānanacandrabimba-

niryatsudhāśiśiranirjharaśobhamambhaḥ||52||

yatrendranīlavalabhīvivarābhinirya-

daṃśucchaṭāpaṭaladhūsaritānubandhām|

dhattetarāmatanumatsarasaiṃhikeya-

niṣpītamuktamalināmiva kāntiminduḥ||53||

yatradadhati surayuvatayaḥ śriyaṃ bhāsvadasitamaṇibhavanasaṃgajām|

vyūḍhasalilabharajaladamaṇḍalapre"khadaciraruciruciravibhramāḥ||54||

klāntiṃ ratāntajanitāṃ ślathayanti yatra

māṇikyamandiragavākṣapathapraviṣṭāḥ|

abhyarṇavartisuranirjhariṇītaraṅga-

bhaṅgānusāraśiśirā maruto 'ṅganānām||55||

yasyāṃ nabhaścaragaṇena vidūradeśa-

saṃsthena sālavalayaṃ kaladhautadigdham|

%p.413

ālaṣyata bhramadalātaśikhākṛśānu-

lekhānibaddhapṛthucakrakarālaśobham||56||

yasyāṃ bhūtyānujjhito nīlakaṇṭhacchāyāramyo
bhogināthairaśūnyaḥ|

dhatte śobhāṃ dehalīnāṃ gṛhaughaḥ kṣmābhṛtkanyāmunnatātmeva
śaṃbhuḥ||57||

dīrghīkṛtāmiva vilocanayoryugeṣu

saṃpiṇḍitāmiva kapolakucasthalīṣu|

vistāritāmiva nitambataṭe bibharti

lāvaṇyakāntimabalājanatā ca yasyām||58||

candrodaye bhavanacandramaṇipraṇāla-

viṣpandamānajalanirjharasiktamūlaiḥ|

yasyāṃ śiśūpavanapādapacakravālai-

rāliṅgyate pratidiśaṃ sakalartulakṣmīḥ||59||

rāmābhirāmaśca vidūrajāśmaprāsādarāśirniśi yatra dhāmnā|

hataprasarpanmṛgarūpacihnatejasvimārīcabalaścakāsti||60||

jyotsnāchaṭādhavalaketanavaijayantī-

vyājena nirjitavicitrapurantarottham|

yā diṅmukheṣu śaśidīdhitipāṇḍu mūrta-

mālakṣyate yaśa ivāviralaṃ kirantī||61||

nibiḍamapi nibaddhānūruṇā ratnaharmya-

sthalaghaṭitaśikhaṇḍivrātakekāravārtā|

vivalitaphaṇacakraṃ yatra mārgāgatasya

ślathayati rathabandhaṃ bhāsvato bhogipaṅktiḥ||62|| (ṣoḍaśabhiḥ
kulakam)

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye svargābhogavarṇanaṃ
nāmaikatriṃśaḥ sargaḥ|

%p.427

trayastriṃśaḥ sargaḥ|

daityādhipaḥ śrutataduktavacaḥ prapañca-

sāsūyamānasatayātha sitasmitaśrīḥ|

prastāvamantikasado bhṛgunandanasya

vaktuṃ dideśa madhuroddhṛtayā bhruvaiva||1||

abhyunmiṣatkanakaśṛṅkhalacakravāla-

raśmicchaṭāpaṭalavicchuritāṃ dadhānaḥ|

kālīṃ kalindatanayāmiva dehakānti-

mullāsitakāliyaphaṇāmaṇirāgabhinnām||2|| (yugalakam)

taccoditaḥ sa daśanaprabhayā surārī-

nandrīnmṛgāṅka iva candrikayā vilimpan|

dūtaṃ śaśāṅkaśakalābharaṇasya vākya-

mitthaṃ vimṛṣya śanakairuśanā babhāṣe||3||

%p.428

āsannavartidanujendraśarīrakānti-

kalmāṣitā tanuradṛśyata tasya gaurī|

svacchātmatāsphuṭataravratapītakukṣi-

bhāgasthadhūpamaṭaleva sabhātalasthaiḥ||4||

durvāravīryakaradīkṛtaviṣṭapasya

sā yasya paśyati mukhaṃ caraṇāśrayā śrīḥ|

nūnaṃ natipravaṇadurjayalokapāla-

pālīkirīṭamaṇidarpaṇamaṇḍalīṣu||5||

ābhāti yasya namitākhiladiglatāgra-

candrātapāmalayaśaḥstabakojjvalaśrīḥ|

śauryadrumo bhuvanakānanasīmnyarāti-

sīmantinījanajaṭādṛḍhamūlabandhaḥ||6||

preṅkhatkarālakiraṇaprakarā ca yasya

hastāravindaghaṭitā karavālavallī|

baddhapratiṣṭhanadarājasutākarābja-

lobhātpatadbhramarapaṅktirivābabhāse||7||

saṃbhramya yaṃ praṇamatāṃ maṇipādapīṭha-

nirgharṣaṇādiva lalāṭataṭasthalībhyaḥ|

daityadruhāṃ guruṇi satyapi nābhimāna-

bīje 'bhyudaiyata punarbhrukuṭīlatābhiḥ||8||

śyāmībhavatyanudinaṃ ripumaṇḍalasya

yasyāhae viracito niśitāsipāṇeḥ|

%p.429

ākrāntadigvalayasainikacakravāla-

nirdhūtabhūtalaparāgahateva kīrtiḥ||9||

yena vyalokiṣata saṃyati vṛtraśatru-

līlānirastakuliśāgniśikhā vilagnāḥ|

bāhudrumeṣu rucirāṅgadapadmarāga-

ratnaprabhābhramavisaṃbhramamāhaveṣu||10||

helāvinirjitaharerna puro 'bhidhātu-

masyāsti te 'tra gaṇakheṭa khaṭuṅka śaṅkā|

itthaṃ isargataralapramathaplavaṅga-

saṃsargadurlalitatāsuvacaṃ vacaḥ kim||11|| (saptabhiḥ kulakam)

prāgdarśitāsuravināśavibhīṣikeṇa

mādhuryasaṃbhṛtiviśe.ajuṣā ca paścāt|

saṃdeśadānavacasā śabalena te 'tra

cetaḥ kṛtaṃ kimapi naḥ pratipattimūḍham||12||

durlaṅghyasāragahanāsu raṇāṭavīṣu

sthāṇāvivāśu vivaśaṃ vinipatya yasmin|

cakre 'bhyupeyuṣi vivartanabhāji bhaṅgaṃ

śārṅgāyudho vighaṭamānamanoratho 'bhūt||13||

anyaḥ sa eṣa bhujavajradṛḍhābhighāta-

niṣpiṣṭaśātravakulācalacakravālaḥ|

yenojjhitā yudhi dayāmṛdunātinamrā

yāthārthyamāpuramarāḥ prathitasya nāmnaḥ||14||

%p.430

asyārivaṃśadāhanānuguṇapratāpa-

cchāyaikadeśalavaleśamapūrayiṣyat|

dhāmādhipo jagati yadyabhaviṣyadeṣa

na tvaṣṭṭaṭaṅkavinikuṭṭanaghaṭṭitaujāḥ||15||

vaktraṃ yathā smitavikāsikapolabhitti

dhatte na vakti ca yathā sphuṭameṣa kiṃcit|

manye bhaviṣyati tathā suracakravāla-

dāvānalaḥ sphuritahetiśikhāsahasraḥ||16||

dūre 'stu tāvadathavaiṣa surendralakṣmī-

masyānugeṣvapi mahatsu harirna labdhā|

pattrairapi kṣitiruhaḥ pratibaddhavṛtti-

rāsādayatyavanimuṣṇakarātapaḥ kim||17||

adhyāsitāṃ puramimāmasuronnatena

saṃbibhrataḥ prathitamānaparigrahatvam|

na hrepayanti danusūnubhaṭānpragalbha-

mete kimarkakiraṇā api laṅghayantaḥ||18||

chāyāvibhaṅgakaluṣaḥ kriyate yadindu-

ruṣṇatviṣānudivasaṃ pratikāraśūnyaḥ|

nirdahyate jalanidhirvaḍavāgninā ca

tajjāḍyajṛmbhitamavaimi tayorvigarhyam||19||

%p.431

kāmaṃ bhavanti śataśo jagatīha kulyā-

stulyānubhāvabalatā kuta eva teṣām|

āliṅgyate tadatiriktaguṇodayaśrī-

ryatsaṃpadā tadapi vācyapadaṃ jaḍānām||20||

kālakramādadhigatodayamekato 'pi

bījāṅkurātsapadi yātamadhīmukhatvam|

vallīkulāya kimasūyati mūlajāla-

mūrdhavakāśaracitasthitaye tarūṇām||21||

pātālamandiratale kimivātra kṛtya-

manyairvyatītagaṇanaiḥ phaṇināṃ śirobhiḥ|

ślāghyaṃ tadekamapi śeṣaphaṇāsahasra-

mūrvīṃ bibharti yadaśeṣagirīndragurvīm||22||

viṣpandaśītarucinirjharavāridhauta-

dikkāḥ sahasragaṇanā nanu santi śailāḥ|

kṣmāpīṭhadhāraṇasahāḥ katicittu nūna-

mavyāhatasthitikulavyapadeśayogyāḥ||23||

daityādhipaḥ smitamukho visasarja sorja-

māvarjito 'ti dayayā yudhi jīvato yān|

rūḍhatrayā vada rasātalatāluvāsa-

marhanti te kimamarāḥ kimathāsurendrāḥ||24||

ityūjcuṣi tridaśavairigurāvamarṣa-

garbhaṃ vidhūnitaśirāstripurāridūtaḥ|

%p.432

tuṅgābhimānagirinirjharajhāṃkṛtena

vākyena pūritasabhāgṛhamityavocat||25||

kiṃ kathyate balavatī bhavitavyatātra

śocyaṃ sabhātalamidaṃ danujādhipasya|

yasyāsi vatsarasahasranipītagāḍha-

dhūmāndhakāritamatirgurutāmupāsthāḥ||26||

mā bhūtparasparavirodhisurāsuraugha-

saṃmardaduḥsthitamidaṃ jagadapyaśeṣam|

uktaṃ mayeti yadanujjhitakṛtyavastu

tadbāliśena bhavatāparathā gṛhītam||27||

sarvatra vastu vitathapratibhāsameva

niḥsaṃśayaṃ bhavati viplavamandadṛṣṭeḥ|

mandākinīsalilamindumarīcigaura-

mutprekṣyate kṣatajamityaniśaṃ piśācaiḥ||28||

abhyudvahandhavalatāmapi śītaraśmi-

śobhādharāmahitapakṣagataḥ surāreḥ|

atyantavakrahṛdayo raṇarāgameva

śaṃsanvirājasi na śaṅkha iva tvamittham||29||

%p.433

nindyānapi stuvata eva guṇānubhāva-

vandhyānadhikṣipata eva vimūḍhavṛtteḥ|

duḥsvāminastanubhṛtāmatidainyabhājaṃ

bhāvānuvṛttirasikāmanujīvitāṃ dhika||30||

saṃpratyamī budhajanasya na cittavṛtti-

māhlādayanti bhavato 'bhihataprakāśāḥ|

adyāpi kukṣikuharāspadapītadhūma-

śyāmīkṛtā iva bhṛgūdvaha vāci varṇāḥ||31||

antardadhatkaluṣatāmapi jihmavṛtti-

rāviṣkaroti guṇameva bahiḥ prakāmam|

kukṣipraviṣṭaviṣasaṃhatiruttamāṅga-

ratnaprakāśamiva gūḍhapado vimūḍhaḥ||32||

vyaktaṃ samāśrayavaśādiha tatsvarūpa-

śūnyo 'pi tatprakṛtitāṃ bhajate jano 'yam|

śvāsānilaḥ saralatāmupayāti veṇau

śaṅkhodare kuṭilatā punarasya siddhā||33||

yasyātatāyihṛdayāni nadanbibheda

niḥśvāsavātamukharīkṛtarandhramārgaḥ|

saṃkrāntakukṣikuharāspadasaptasindhu-

saṃghaṭṭaghorataraghoṣa ivāśu śaṅkhaḥ||34||

%p.434

preṅkhatkarāṅguliśikhāgravivṛttivega-

vātāhatā jalabhṛtaḥ kakubhāṃ mukheṣu|

cakrasya yasya kiraṇaiśchuritāḥ karāla-

dhārānikṛttadinakhaṇḍaruco nipetuḥ||35||

līlā harerabhṛta yasya kaṭhorakopa-

huṃkārapāvakaśikhā vadanātskhalantī|

niḥśvāsadhūtahṛdayāspadagūḍhanābhi-

padmocchvasatkapiśakesaradhūlilīlām||36||

yasya sthitaṃ karahatastanapṛṣṭhasīma-

sīmantinīruditaśabdakṛtānubandhaiḥ|

adyāpi pallavitapūritapāñcajanya-

śaṅkhasvanairiva mahāsuragehagarbhaiḥ||37||

tasyādhipāṇi surayauvatavaktrapadma-

vispaṣṭahāsaghaṭanācaturārkabimbam|

draṣṭāsi kaiṭabhariporasurendrakaṇṭha-

pīṭheṣu cakramacirātparivartamānam||38||(pañcabhiḥ kulakam)

nāpnoti yasya yudhi dānavahetighāta-

mūrcchāndhakārapaṭalaṃ hṛdaye 'vakāśam|

grāsīkṛtoragasahasraphaṇapratiṣṭha-

māṇikyaraśmibhiriva pravilupyamānam||39||

ucchvāsikāñcanapatattrasamīravega-

visraṃsitaṃ nabhasi śītamarīcibimbam|

%p.435

yenāṇḍakhaṇḍa iti nirdudhuve 'ṅgalagna-

mākampitatribhuvanaṃ bhramatāhaveṣu||40||

adyāpi pakṣapavano bhramatīha yasya

pātālavartmani javena viceruṣaḥ prāk|

vaidhavyaviklavabhujaṅgavadhūsahasra-

sāsrānubandhaguruniḥśvasitāpadeśāt||41||

pratyagrasaurabhabharākulitadvirepha-

mālāhaṭhāhṛtasudhārasaśīkarārdrāḥ|

bibhratsudhautakaladhautapatattrapaṅktī-

rjvālāvalīriva sadhūmaśikhāḥ kṛśānuḥ||42||

tārkṣyo yudhi svakaralūnapatattramukti-

saṃmānitasphuradamoghanipātavajraḥ|

nīlābhrakacchavimuṣaḥ kusṛtipragalbhā-

nekaḥkṣaṇātsa dalayiṣyati bhogino vaḥ||43|| (pañcabhiḥ kulakam)

niḥśeṣalokaparivartavinodadakṣa-

dakṣārirūkṣatarasā gaṇasenayaite|

yāsyanti kāmapi daśāmasurā virugṇāḥ

saṃhāramārutaparamparayeva śailāḥ||44||

diksyandinīṣu suravāraṇadānapaṅka-

śyāmīkṛtātapajalāsu vipannapakṣāḥ|

%p.436

mattā mahāsurajhaṣāḥ paridṛṣṭakaṇṭha-

cchedā bhavanti na cireṇa samucchvasantaḥ||45||

tiṣṭhantu tāvadatha vākhilasaptaloka-

saṃcāracāturajuṣaḥ pramathādhināthāḥ|

dordaṇḍayantraparivartitaratnasānuḥ

pātālavāsmahameva karomi kiṃ vaḥ||46||

iti kathayati rūkṣālāpagarbhaṃ gaṇendre

dititanayapatīnāṃ krodhasaṃrambhahetoḥ|

karatalahataratnastambhapaṅktiḥ sabhā sā-

vamaragiritaṭīvoddhūtakalpadrumāsīt||47||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhārgavanirbhartsanaṃ nāma
trayastriṃśaḥ sargaḥ||

catustriṃśaḥ sargaḥ|

krodho 'tha tāṃ timiraviplavamandadṛṣṭi-

rābaddhavepathuratikramayogavṛddhaḥ|

ābaddhamūrdhavidhutiḥ śvasitānubandha-

pāriplavādharadalaḥ śanakairavikṣat||1||

abhyāpatannuśanasāsuracakravāla-

huṃkāradhūmanikaro dadṛśe purastāt|

%p.437

āliṅgitākhilavapurvratakāryapāna-

paryāptasaṃstavavaśādiva dhūmitārkaḥ||2||

vakṣaḥsthalīmalanasaṃbhriyamāṇadhūma-

lekhāvalīśabalitāṃ kupito 'gnidaṃṣṭraḥ|

ālagnapīnadayitākucakumbhapīṭha-

kālāguruprakarapatralatāmivohe||3||

saṅgrāmadohadarasasphuṭitai rarāja

pīnaṃ hiraṇyakaśipostanayasya vakṣaḥ|

sthūlāsthiśṛṅkhalanipātavirugṇakhaṇḍa-

dhārārajaḥkaluṣitakṣatajairvraṇaughaiḥ||4||

krodhānmayenaracitā bhrukuṭiḥ kirīṭa-

māṇikyaraśmikapiśaśramavāribinduḥ|

saṃhārakālarajanīva rarāja sāṃdhya-

rāgachaṭāruṇitatārakamaṇḍalaśrīḥ||5||

karṇāvataṃsavikacotpalakāntibhinna-

saṃrambhapāṭalakapolataloṃ 'sakūṭam|

rākāpradoṣa iva rāhupariplutendu-

bimbaḥ kareṇa śatadundubirāhatoccaiḥ||6||

svedāmbuśīkarakaṇaprakarāvakīrṇa-

vakṣaḥsthalavraṇadarīkuharo vikumbhaḥ|

dadhre vibhinnakarikumbhamṛgārihasta-

visrastamauktikaguhāgṛhaśailalīlām||7||

%p.8

sotsekamatsaradhiyo 'nalatārakasya

niṣpeturāhavarasasphuṭitavraṇebhyaḥ|

vakṣaḥsthalīvikaṭavaprataṭābhighāta-

bhagnāmaradviradarājaviṣāṇakhaṇḍāḥ||8||

saṃrambhabhāsuraruco harikaṃdharasya

vaktreṇa saṃbhṛtarūṣaḥ sphuṭahāsabhāsā|

udgīrṇadagdhasalilārṇavabhasmadhūli-

saṃtānavāḍavamukhānukṛtirvidadhre||9||

ātāmradṛṣṭikiraṇacchuritācchadharma-

vāricchaṭākaṇaphaṇāmaṇirullasantī|

chāyākalindatanayājalajālamadhya-

magnā kalerbhrukuṭikāliyamūrtirāsīt||10||

rāhoralakṣyata mukhaṃ dṛḍhadantayantra-

niṣpeṣadhūmamalinīkṛtatālumūlam|

daityādhipaiḥ kavalitendukalaṅkapaṅka-

saṃsargadhūsaramiva pravijṛmbhamāṇam||11||

siṃhīsuto daśanapaṭṭavighaṭṭanottha-

dhūmacchaṭā bhujaganāyakabhogadīrghāḥ|

grāsīkṛtasya śaśalakṣmabhṛtaḥ kalaṅka-

lekhā ivodagiradantaritāntarikṣāḥ||12||

niṣṭhyūtayā kavalitāmṛtadhārayeva

vaktrāntarālabhuvi bhūribharādamāntyā|

%p.439

tasyātiniṣṭhuraruṣo vikaṭāṭṭahāsa-

bhāsavabhāsitasabhābhavanaṃ babhāse||13||

svedāmbukardamitacūrṇitatārahāra-

dhūlicchaṭādhavalitātanurinduketoḥ|

vinyastacandanaraseva rarāja vairi-

lakṣmīsamāgamasamutsukamānasasya||14||

jṛmbhāvikāsigurumatsaradurnirīkṣya-

mātāmrabhānanamarājata vajrabāhoḥ|

autpātikaṃ vikaṭarandhraniruddhamadhya-

mudraśmimaṇḍalamiva sphuṭamuṣṇadhāmnaḥ||15||

kālāntakasya sakalārikulakṣayāya

dhūmacchaṭā malayato 'tha lalātapaṭṭam|

puṣpāvataṃsavigalanmakarandabindu-

pānārthinī madhupapaṅktiriva nyapaptat||16||

roṣāruṇekṣaṇamarīcivilaṅghyamāna-

kāloragādriśikharaśriyamāsasāda||17||

abhyunmiṣacchikhiśikhāpaṭalaṃ subāhu-

ranyonyabāhumalanena karadvayastham|

tvaṣṭā viṭaṅkataraṭaṅkanikuṭṭanottha-

mādhatta cakraghaṭanārthamivārkatejaḥ||18||

saṃrambhiṇaḥ kṣitisutasya kaṭhorakopa-

rāgāruṇacchavi vilokya vapustadānīm|

%p.440

daityādhipāḥ kṣaṇamaśaṅkiṣatānapoḍha-

gāḍhorugarbhaśayanakṣatajacchaṭārdram||19||

ṭāṃkārayanvikaṭakuṭṭimapaṭṭapṛṣṭha-

maṅguṣṭhakoṭidṛḍhaṭaṅkakaṭhoraghātaiḥ|

naṣṭāṣ.adiktaṭatamaśchaṭamaṭṭahāsa-

maṭṭālakūṭabhiduraṃ vyadhitāgnidaṃṣṭraḥ||20||

cakre 'tigāḍhakarapiṣṭakarālahāra-

tārāvalīvilulitātanuccurṇapūrṇam|

vajravraṇaughamavacūrṇanakāmyayeva

saṃrambhagarbharabhasasphuṭitaṃ vidarbhaḥ||21||

kṣmāmaṇḍalaṃ bibhidivāngurupārṣṇighāta-

pātena kopakaluṣo 'tha hiraṇyanemiḥ|

cakre rasātalamadṛṣṭacarārkabimba-

saṃdarśanākulakutūhalikādraveyam||22||

vispaṣṭajihmataraceṣṭitacittavṛtti-

rutsṛṣṭasādhucaritapratipattiduṣṭaḥ|

krodhaḥ kṣaṇādavinayaikaraso 'bhyasūyāṃ

kurvanmṛgāṅkamukuṭe narakaṃ jagāhe||23||

vakṣaḥsthalīlulitahāramṛṇāladaṇḍa-

khaṇḍaḥ prakopamahiṣeṇa vigāhyamānaḥ|

%p.441

chāyājalaughakalilaḥ kaluṣākulaśrī-

ruddāmavepathurathelvalapalvalo 'bhūt||24||

saṃvartakasya karavajraśikhānipāta-

piṣṭāṅgadāṃsaśikharotthitadhūmaketuḥ|

cāmīkarotthamaparaṃ bibharāṃcakāra

keyūrabandhamiva saṃsadi bāhudaṇḍaḥ||25||

daṣṭauṣṭhapṛṣṭhavikaṭabhrukuṭīkarāla-

tāmrānanasya karasaṃpuṭapeṣajanmā|
antaḥsthaśeṣaphaṇaratnanidhānabhūmi-

pīṭhe papāta śarabhasya kṛśānuvartiḥ||26||

saṃhāramārutadhutapralayāgniheti-

tālūracakraparimaṇḍalacakṣupoccaiḥ|

vindhyāsureṇa bhayakātaradaityadṛṣṭāṃ

caṇḍīṃ ruṣaṃ dhṛtavatā paruṣaṃ jagarje||27||

pādābhighātadalitaṃ kṣitipīṭhabandha-

magre 'nusaṃdhirabhasādiva kālacakraḥ|

cakre 'tigāḍhakarasaṃpuṭapiṣṭahāra-

tārāvalīlulitadhūlikaṇāvakīrṇam||28||

abhyuttatāma karatāmarasāvamṛṣṭa-

timyallalāṭaphalako 'stamayāya śatroḥ|

ātāmradṛṣṭiratimatsaratastamāla-

nīlacchaviḥ kṛtatamītimiro 'timāyaḥ||29||

%p.442

svedodabinduśabaloṣmavilīnamauli-

viṣpandihemarasamiśratayā lalāṭe|

bhrūbhedarājirajitasya rarāja kopa-

līlāpuraṃdhricaṭulātilakāyamāna||30||

preṅkhannakhāṃśuparikalpitakaṇṭhadāma-

durdarśanaḥ parimamarśa kareṇa kopāt|

vajrābhighātavikaṭavraṇabaddhasaṃstha-

vicchinnahārakaṇakarburakānti vakṣaḥ||31||

dikcakravālamanaghasmaraghasmarendu-

maulīkṣaṇasmaraṇasaṃbhṛtasaṃbhramārdram|

krodhāgnidīprataratārakatārakākṣa-

kākṣekṣitaṃ na kathamapyaśanairadhākṣīt||32||

jṛmbhāvikāsimukhakaṃdaradṛśyamāna-

jihvālataḥ sapadi vihvalayansurārīn|

āvartagahvaraparisphuritapravāla-

vallīkarālajaladhiśriyamāpa dhundhuḥ||33||

vajraprabheṇa vikaṭāduraso vilūya

muktāphalastabakadāma vikīrṇamūdhvam|

āsannadeśaracitasthitiśītaraśmi-

tārāpuaṃdhriparivāravilāsamāpat||34||

krodhoddhatabhrukuṭibandhakabandhavaktra-

cchāyāndhakāravisaraprasaropaghātam|

%p.443

cakruḥ karāladaśanāṃśuśikhāsahasra-

śobhābhṛtaḥ sapadi ketumato 'ṭṭahāsāḥ||35||

vajrānalo 'pyanalabhāsuraghoradṛṣṭi-

pātairdahanniva jagadgurumatsaraśrīḥ|

smeraḥ savibhramamabibhramadudgatāṃśu-

cakrāhitārkaparidhiṃ karapadmaśākhām||36||

tena krudhā dudhuvuṣoddhatamuttamāṅga-

mullāsibhiḥ kanakamaulimarīcicakraḥ|

dṛṣṭavyudastaraviraśmiriva vyadhāyi

saṃbhrāntakhecaragaṇā divasasya lakṣmīḥ||37||

saṃbhremuṣā suragaṇena vilokito 'tha

jīmutaketurabhinanditasaṃprahāraḥ|

hārānsalīlamalunāttaruṇārkabimba-

durdarśalocananipītatadātapaśrīḥ||38||

mūko 'pi bhrukuṭitaraṅgitaṃ lalāṭaṃ bibhrāṇaḥ
karatalatāḍitāṃsakūṭaḥ|

saṃrambhasphuradaruṇekṣamo jagarja krodhāndho
badhiritasaptalokamuccaiḥ||39||

vivartitādharavikasatkapolabhūrvicintitāhitaraṇalābhaharṣulaḥ|

vikoṣitobhayapuṭaphullatārakāmamarṣaṇo dṛśamanimeṣiṇīṃ
dadhau||40||

visrabdhamaicchadavasāditavāsavoṃ 'sa-

visraṃsamānavasanaḥ savasāvaseke|

%p.444

vyaṃsāsuraściramavisrasavisrutāsra-

visrāvanāvasikaraḥ samare visartum||41||

prahrādo vikaṭaviṭaṅkadaṃṣṭramāsyaṃ bibhrāṇaḥ
karatalatāḍitāṃsakūṭaḥ|

digbhittipratiphalitāṭṭahāsabhāsā saṃhāre hara iva dattasaṃbhramo
'bhūt||42||

diksundarīsphuṭanavāṃśukamindugaura-

mānandanirbharamivāriyaśaḥ pipāsuḥ|

vyādādamandamatha kaṃdarakalpamāsya-

mātāmratālu śatadundubhirāttajṛmbham||43||

pādāghātairdānavacakrasya tadānīmāpātālaṃ
dṛṣṭagabhīrātanurandhrā|

sāsūyasya krodhavaśādindukirīṭe pusphoṭa kṣmā
rauravapātārthamivārāt||44||

siṃhāsanādasahanaḥ sahasojjhihāsu-

rutsāhasāhasarasena sahasramāyaḥ|

haṃsāṃsahārihasitaḥ sahasārihiṃsā-

sajjāhavo yudhi jaharṣa jahāsa coccaiḥ||45||

saṃrambhaghoratarahuṃkṛtidhūmaketu-

hetisphuliṅganikarairaśaniprabhasya|

pratyūyire sapadi hāralatā muhūrta-

mātāmraratnikarairiva dānavānām||46||

kṛtabhuvanavināśāśaṅkahuṃkāragarbhāḥ

sapadi paruṣaroṣaviṣkṛteḥ sūciromṇaḥ|

madhukarakulanīlacchāyatastārakāgrā-

jjalabhṛta iva vidyunniṣpapātojjvalārciḥ||47||

%p.445

gīrvāṇarājapṛtanāḥ savicittavīrya-

sārastadāhavanirargalacittavṛttiḥ|

nācintayatkurucamūriva pāṇḍusūnu-

ruccāvacāstracaturo yudhi vipracittiḥ||48||

kulagirigarimasthānalpakāyo 'timāyaḥ

karakuliśatalenāsphālayanbhūtadhātrīm|

gurutarabharatāmyaddiggajaskandhapīṭhī-

luṭhitavidhurasaṃsthārugṇabandhāṃ cakāra||49||

cakṣmāyire kṣitibhṛtaḥ karapiṣṭahāra-

muktāśilāśakalakarkaśaśarkarābhiḥ|

abhyāhatāḥ kṣaya ivāsuracakravāla-

niḥśvāsadurdharasamīraparamparābiḥ||50||

saṃkṣobhavibhramaviśīrṇavikīrṇahāra-

muktāphalācchakarakākaṇacakravālam|

abhyutpatadditisutastanayitnucakra-

mākrāntakṛtsnabhuvanatritayaṃ tadāsīt||51||

karatalamalanotthaṃ mantharībhūtabhānu-

prabhamanalamanalpajvālamālākarālam|

%p.446

sakalamamaravaṃśaṃ dagdhumutpādayantu

kṣayataraṇidurīkṣyaścukṣubhe kāñcanākṣaḥ||52||

bibhratyudarataramānasadṛśyamūka-

śailakṣamārabhasalaṅghanadurdharatvam|

mattā valīmukhavarūthavatīva dṛṣṭa

daityādhirājagurumatsaravikrīyāsīt||53||

teṣāmarociṣata cūrṇitapadmarāga-

ratnāṅgadaprakarapāṭaladhūlidigdhāḥ|

spaṣṭāṭṭahāsacalitātanusaṃdhibandha-

viṣyandisāndrarudhirā iva digvibhāgāḥ||54||

kalmāṣitāmbaratalāḥ pralayāvatāra-

śaṅkākulīkṛtajagattrayadṛśyamānāḥ|

ulkālatā vavṛṣire vṛṣarājaketu-

saṃrambhabhāurasurāhitadṛṣṭipātaiḥ||55||

viṣyandamānaparipītavipakṣakhaḍga-

dhārānipātasalilā iva dānavānām|

svdāmbuśīkaramuco vibabhurviśāla-

vakṣaḥsthalīṣu vikaṭavraṇakaṃdaraughāḥ||56||

āsannasaṃyugatayā sumanībabhūvu-

ruccaistarāṃ jahasurāhasatāṃsakūṭān|

%p.447

hārāṃśca cakṣudurudasthurathāsanebhyo

mṛtyorapi kṣabhiyo na śaśaṅkire 'nye||57||

sabrahmadhūrjaṭiharīṃstridaśāṃstṛṇāya

vispaṣṭamatsaradhiyo yudhi manyamānāḥ|

daityādhipāścakamire kamalāsanāṇḍa-

mutplutya pāṭayitumutkaṭaroṣarūkṣāḥ||58||

tai rāhukopajanitapratipakṣapakṣa-

saṃhārabhītibirapākṛtadhairyabandhaiḥ|

āsthānyasau surariporbibharāṃcakāra

durdharṣatāṃ yadupateriva vṛṣṇisainyaiḥ||59||

itthaṃ ruṣendhanavinākṛtamapyadhūma-

mūrdhvekṣaṇaṃ smarariporiva dagdhakāmam|

jajvāla dānavasadaḥ pralayārkabimba-

durdarśaghoraghaṭitānalatārakaṃ tat||60||

vidadhruvasare 'tra daityacakrapralayaparisphuṭapaiśunotthitāni|

sakalabhuvanamaṇḍale 'pyasaktaṃ bhayamanimittaśatāni
dāruṇāni||61||

pratidinamapavargadvārarandhrādamandaṃ

dinakṛta iva bimbādargalādīrghadaṇḍāḥ|

%p.448

pratikakubhakalkāḥ peturulkāḥ kṣayāgne-

rbhuvanadahanahelāsūtrapātāyamānāḥ||62||

tvaṣṭṭaṭaṅkaghaṭanānikuṭṭitagrāvasāravikaṭāsthisaṃbhavam|

dhūmarāśimiva bhānumaṇḍale lagnamaikṣata kabandhamāsuram||63||

nirgacchanrajanikarasya bimbamadhyādutpātaprasaravaśna dhūmadaṇḍaḥ|

vaidagdhīṃ kuvalayadāmanīlabhāsaḥ khaḍgasya vyadhita
vilagnadattamuṣṭeḥ||64||

utpātadhumamalinairnijakopacakra-

garbhacyutaiḥ pariṇatiṃ samupeyivadbhiḥ|

akīryatāśu kamalāsanapuṇḍarīka-

bījairivāmbaratalaṃ grahacakravālaiḥ||65||

abhimukhapatināśāśaṅkayeva pradīptaṃ

viviśuranalamāśā dāhayuktyā tadānīm|

sphuritavikaṭaketuvyāptadikcakravālaṃ

gaganamapi bhaviṣyatsaṃyugacchāyamāsīt||66||

kṣubhitaviṣamaveloddāmaratnākarāṇi

k.ayataruṇiruco nājīgaṇaṃstāni daityāḥ|
pratikakubhamakāṇḍoḍḍāmarākhaṇḍalaśrī-

haraṇarabhasakaṇḍūcaṇḍadordaṇḍakhaṇḍāḥ||67||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye andhakārasurabhākṣobho nāma
catustriṃśaḥ sargaḥ||

%p.449

pañcatriṃśaḥ sargaḥ

ityahitatribhuvanakṣayasaṃbhramārti

dikcakravālagaganakṣitigocareṣu|

utpātaviplavaśateṣu samudbhavatsu

tasminkṣaṇe pralayaśaṃsiṣu dānavānām||1||

saṃrambhagarbhauruniḥśvasitānilottha-

dhūmacchaṭābhirasurādhipamaṇḍaleṣu|

medhāvalībhirabhitaḥ sthagayatsu loka-

saṃvartadurdinamukheṣviva digvibhāgan||2||

daṣṭauṣṭhapaṭṭavikaṭabhrukuṭīvibhaṅga-

māveganirdhutaśiraḥ smaravairidūtam|

paśyatsu jihmamanalolbaṇadṛṣṭipāta-

pluṣṭaprakīrṇakaśikhaṃ ditijādhipeṣu||3||

antaḥprakopadahanoddhatahetidāha-

bhītyeva kaṇṭhavikacotpalamālikāsu|

vakṣaḥsthalīnikaṣaṇotthakṛśānudhūma-

vyājātpalāyanaparāyaṇatāṃ gateṣu||4||

adyaiva te 'stu nidhanaṃ sadasītyaśakla-

kliṣṭākṣaraṃ nigadataḥ kramayogaśūnyam|

saṃtarjayatsu taralīkṛtatarjanīka-

mitthaṃ gaṇādhipatimāhavadurmadeṣu||5||

saṃrambhagāḍhavalitāṅgulipallavāgra-

murdgūrya muṣṭimapareṣu ruṣabhihantum|

%p.450

utthāya daṣṭavikaṭauṣṭhamavadhyadūta-

buddhdyā śanairupaviśatsu nijāsaneṣu||6||

anyeṣu dhīralalitasthiti kṛtyavastu-

cintāpraveśavivaśīkṛtaśemuṣīkam|

saṃrambhaśūnyamamarāriṣu nistaraṅga-

bhaṅgormimālisadṛśīṃ śriyamāśriteṣu||7||

premānubandhiparimārjanalagnarāja-

lakṣmīdukūlapaṭallavavibhramābhiḥ|

vibhrājitena nakhadīdhitimañjarībhi-

rākramya pādaphalakaṃ caraṇena haimam||8||

cetoharasmitavikāsikapolabhitti-

bhrūkṣepalolalalitāṅgulihastaceṣṭam|

candrāṃśugaurarucikalpalatādukūla-

paryaṅkabandhavikaṭonnatapīnavakṣāḥ||9||

daityādhipo mukharitākhiladiṅmukhena

vākyena dānavacamūpatikarṇakukṣīn|

āpūrayanpralayamegha ivādrirandhra-

bhāgānviśeṣasparuṣākṣaramityavādīt||10|| (daśabhiḥ kulakam)

kiṃ sāṃprataṃ taraladūtavacaḥprapañcai-

rebhiḥ kilākulitasattvadhiyaḥ stha daityāḥ|

saṃbhāvyate śikhariṇāṃ nahi mugdhapattri-

śabdaśrutikṣubhitakesarikaṃdaratvam||11||

%p.451

etena dūtavacasāpi vijṛmbhamāṇa-

saṃrambhametadavalokya surāricakram|

śaṅke kulācalakulaṃ kalaviṅkapota-

parysapakṣapavanāhatibaddhakampam||12||

yadbālabhāvasulabhaṃ śaśalakṣmamauli-

dūto 'bhyadhādayamaśaṅkitacittavṛttiḥ|

vaktuṃ kṣamaṃ pitṛgṛhe tadaśeṣameva

śrotāsti yatra rabhasena sa mātṛvargaḥ||13||

trailokyasāragurudhāma sadaḥ kilaita-

nnaiva smaśānamaśivātma śivāśavāḍhyam|

daityā ime ripukulācalacakravāla-

niṣpeṣakalpamaruto na gaṇaplavaṃgāḥ||14||

daityādhirājavinipātavibhīṣikābhi-

rabhyetya bhāyayasi dūta diteḥ sutānyat|

tadvyāhataṃ laghughanāghanamuktatoya-

dhārābhireti na yataḥ śamamaurvavahniḥ||15||

nirjitya saṃyugamukhe surarājacakra-

mapyātmasājjagadakāri yadaiva daityaiḥ|

kvāsau tadā samabhavatkathayendumauliḥ

skando 'thava kva nu gaṇāḥ kva nu te kva nandī||16||

āśvāsayannasilatāvanatālavṛnta-

vātairnṛsiṃhanakharakṣatavigrahāṃ ye|

%p.452

lakṣmīṃ punarditijarājakulasya kāla-

daṇḍapracaṇḍaparipīvarabāhudaṇḍāḥ||17||

kiṃ tairna nandanagatairdayitājanasya

gīrvāṇapauruṣamiva svarucā hasantī|

āpānabandhamuditairapanidraratna-

puṣpāvataṃsaracanā kriyate 'surendraiḥ||18||(yugalakam)

kiṃ vāvalokanakutūhalibhistrilokyā-

māruhya bāhujitadevavimānavīthīḥ|

nābhrāmyatāsurabhaṭaiḥ samarāttagandha-

gandharvakiṃpuruṣagītavinodyamānaiḥ||19||

māṇikyapuṣpabharamantharakalpavalī-

līlāgṛhodaragatairharadūta daityaiḥ|

kiṃ nānvabhūyata vidagdhavilāsadigdha-

mugdhārivāravanitāratakelilīlā||20||

kiṃ vā na vibhramavibhūṣitadaityanārī-

hastāravindapadadurlalito gṛhāntaḥ|

adhyāvasankaravimṛṣṭakalaṅka eti

yāthārthyameva gṛhacandra iti sma candraḥ||21||

kiṃ vāvarodhanavadhūdayitatvapakṣa-

pātātsuraiḥ satatasaṃnihitīkṛtārkāḥ|

svādhīnavallabhatayā pratipannahāri-

hāsā vyalokiṣata no na gṛhāmbujinyaḥ||22||

%p.453

piṅgasphuratkiraṇakesaraśāritāśā-

smerasya no kimupadīkriyate surendraiḥ|

utkhātaśeṣaphaṇabhṛtphaṇacakravāla-

māṇikyapuṣparacitā mama maṅgalasrak||23||

vispaṣṭasaṃhṛtanirargalasaptaloka-

pūrapragalbharasitā mṛdumañjugarjāḥ|

kiṃ me na yāmapaṭahatvamavāpnuvanti

saudāmnīkanakakoṇabhṛtaḥ kṣayābdāḥ||24||

prāleyaśailataṭakānanadevatābhi-

rabhyetya no mṛgamadāgurukuṅkumena|

saṃpādyate kimavarodhavadhūjanasya

daityādhirājapuri vibhramamaṇḍanaśrīḥ||25||

daityādhipairyudhi jitasya mṛṇālasūtra-

garbhe sthitirbhayavaśatpunaratra mā bhūt|

nonmūlitāḥ kimamarādhiopateritīva

maddantibhirbhavanakānanapaṅkajinyaḥ||26||

kiṃ vā vighaṭṭanavirugṇasuparṇaketu-

nābhīhradāmbujajaradbisadaṇḍakhaṇḍaiḥ|
daityairapuṣyata mama vyapahṛtya harmya-

vāpīṣu na druhiṇadhoraṇahaṃsapaṅktiḥ||27||

vispaṣṭabhaṅgalaghucāpalatāparītaḥ

sa śrīphalaikarasiko harirāhavāgre|

%p.454

sthairyaṃ bibharti kuta eva viśaṅkaṭeṣu

daityādhirājakaravālalatāgṛheṣu||28||

cintābharānatamukhapratibimbalagna-

lolaikakuṇḍalasitetararatnakhaṇḍam|

tasyācireṇa dayitā vahati stanaṃ 'srī-

rviśrāntaṣaṭcaraṇacakramivāravindam||29||

lakṣmyā bhaviṣyati raṇe bhayabaddhakampa-

lolāṅguliślathagṛhītakarālanālam|

visraṃsi sāndradalamaṇḍalapakṣmakhaṇḍa-

mutkarṇikaṃ tadapi vibhramapuṇḍarīkam||30||

pratyagramecakarucirvikarālalola-

kallolapīvarakarāhatapuṣkaraśrīḥ|

svacchandameva cakṛṣe sahasāśu yena

sīrāṅkuśena kariṇīva kalindakanyā||31||

saṃkhye jitasya halino 'pi mayaiti tasya

nūnaṃ trapābharavhastatayottamāṅgam|

antarnigūḍhamaṇiśāraśiraḥsahasra-

bhārātigauravavaśādiva bandhuratvam||32|| (yugalakam)

krīḍāpatattrirabhasotthajighṛkṣayārā-

tkṣipto mayāpi vinatātanayasya tasya|

pāśaḥ prasādanavilagnabhujaṃgabhoga-

līlāṃ puraiti caraṇāṅgulikoṭilagnaḥ||33||

%p.455

kodaṇḍamaṇḍalakaṭukvaṇitaṃ madīya-

māyodhane śrutavato hṛdayātsmarāreḥ|

dhairyaṃ gamiṣyati niruddhaśarīrabhīru-

cittasthabhītipariṇāmavaśādivoccaiḥ||34||

kodaṇḍamandaragiriśravaṇāntakṛṣṭa-

maurvīkṛtāhighaṭitonnatapṛṣṭhabhāgaḥ|

yasyācyuto 'pyabhidaduṣṇamarīcibimba-

durdarśabhāsuramukhastripuraṃ pṛṣatkaḥ||35||

muñcanti śātravavadhūnayanāravinda-

mālāḥ karāhatapayodharamaṇḍalāgram|

adyāpi dīpitapuratrayatāyamāna-

dhūmābhighātaghaṭanādiva yasya bāṣpam||36||

ālambitāṃ karajakūṭaśikhāvidaṣṭa-

tārāgaṇāṃ vapuṣi vīkṣya mṛgendrakṛttim|

yasyojjhitaḥ śucimarīcicayaścakāsti

bhītyeva lakṣmahariṇena kirīṭacandraḥ||37||

ūrdhvekṣaṇānalamanindhanamapyavaimi

dhatte mayā yudhi haraḥ sa vijīyamānaḥ|

roṣānubandhamalinālikapaṭṭapṛṣṭha-

niṣṭhyūtdhūmaśabalīkṛtavisphuliṅgam||38|| (cakkalakam)

ākūṇitekṣaṇamukhasya kṛpāṇayaṣṭi-

reṣā raṇeṣu patitorasi candramauleḥ|

%p.456

hārīkṛtoragaphaṇāmaṇiśāṇakoṇa-

kāṣakrameṇa masṛṇībhavati kṣaṇānnaḥ||39||

paśyasyavaśyamacireṇa vikhaṇḍyamāna-

dordaṇḍadarparabhasasya mayā raṇeṣu|

śyāmāyamānamalikekṣaṇavahnidhūma-

cchāyāvilaṅghitamivānanaminduauleḥ||40||

āpātajarjaritajahnusutājalaugha-

nirmṛṣṭalāñchanakalaṅka ivācchalekhaḥ|

haste yaśoṅkura ivaiti purā harasya

helā jayena mama so 'pi kirīṭacandraḥ||41||

āyodhane 'pi vijitasya mayā smarāre-

rūrdhvekṣaṇānalaśikhābhihato lalāṭe|

pāṇiḥ puraiti ghaṭanāṃ nakhakoṭiraśmi-

saṃdehitāmalakirīṭaśaśāṅkakhaṇḍaḥ||42||

pīnāntarālaparivartitamatkṛpāṇa-

cchāyānubandhabahalacchavikālakūṭam|

kaṇṭhaṃ bibharti na cirādiva saṃbhramārta-

śailādhirājatanayekṣitamindumauliḥ||43||

cakrīkṛtātanudhanurguṇaguñjitena

saṅgrāmamūrdhni mayi rundhati śailakuñjān|

%p.457

jihretu tasya hṛdayaṃ tanulagnabhīru-

cittārdhabhāgaviditacyutadhairyabandham||44||

nirdhautakajjalalavāmapi baddhaghora-

mūrchāndhakāragahanāṃ ruditena gaurī|

nyastāñjanāmiva vidhāsyati pakṣmapaṅkti-

rudvṛttatārakamayūkhaśikhāvalībhiḥ||45||

cintāgṛhītadayitāśithilopagūḍha-

kaṇṭhasya manyubharaduḥsthitacittavṛtteḥ|

śayyāntare sairidivaiṣyati bhaṅgamaśu

sā vartanī rasikatānugatā smarāreḥ||46||

tāraṃ śarāsanaguṇakvaṇitaṃ bhayena

saṃstambhitaśravaṇatālamudañcitākṣāḥ|

ākarṇayantu samare mama janmasāma-

ghoṣodayātirabhasādiva diggajendrāḥ||47||

grāsīkṛtākhilajagattritayo 'dhunaiva

sāndrāndhakāramalināmasurādhināthāḥ|

kiṃ dhūmavartimiva tāmapi kālarātri-

mekaḥ pibāmi bhavatāmadhunā purastāt||48||

nighnannakheṭakhaṭakāmukhahastakṛṣṭa-

maurvīvinirgalavinirgatamārgaṇaughaiḥ|

%p.458

tāṃ revatīmapi khaṭākhumavaimi saṃkhya-

mārge 'tiśuṣkamalinacchavidehayaṣṭim||49||

āropya kiṃ punarapi bhramamuṣṇaraśmi-

bimbaṃ krameṇa harihetijigīṣayaikaḥ|

ṭaṅkābhighātavinikuṭṭitatanniśāta-

tejaśchaṭābhiraparaṃ ghaṭayāmi cakram||50||

māṇikyakandukamivoṣṇamarīcibimba-

māsphoṭya pāṇikamalena salīlametat|

kurve tadīyaśikhigarbhamayūkhatāmra-

mārūḍhapākamiva kiṃ kṣitipīṭhapṛṣṭham||51||

abhyāhatā nipatatā karavālamegha-

dhārājalena gurusaṃgaradurdineṣu|

muñcantu tāvadadhunā cirasaṃbhṛtaṃ ta-

mūṣmāṇamunnatijuṣaḥ pratipakṣaśailāḥ||52||

muktāśilāśakalakomalabhāsi bāla-

bhāre 'stu duḥkhavidhurā camarīva tāvat|

ucchrāyi daityapatikīcakacakravāla-

bhagne 'dhunā yaśasi nirjaravaṃśalakṣmīḥ||53||

gāmbhīryarecitamanūrjitakaiṭabhāri-

tāpānubandhavisaratvamabhīkṣṇamāptam|

%p.459

tatstokameva surasainyamavaimi tāva-

dāyodhane 'tra marumārgajalāyamānam||54||

manye nisargamahatāṃ hṛdayeṣu pūrva-

micchaiva niṣpratighatāmanaghāṃ vahantī|

paścādupāyaghaṭanā sakaleṣu kṛtya-

vastuṣvananyasadṛśīmupayāti siddhim||55||

vispaṣṭamuṣṭighaṭanāguṇayogabhāja-

stīkṣṇīkṛtā bhaṭajanena kṛpāṇapaṭṭāḥ|

kāryaprāndhaghaṭanāvahitaiḥ sunīti-

margāśca bhīruhṛdayairnanu saprapañcāḥ||56||

yasminnisargamahatāṃ caramaḥ prakṛṣṭa-

mārambhamādyamatiśeta iha prayatnaḥ|

taṃ tāratamyabharasaṃbhṛtijṛmbhamāṇa-

saṃrambhaśūnyaphalamādriyate 'vidagdhaḥ||57||

aurjityamujjhitavatāṃ bata vītaśaṅkaṃ

kāryaṃ kariṣyati ca nītiviṣūcikā vaḥ(cet)|

%p.460

vandhyāsutaḥ śaśaviṣāṇadhanurvidhāya

mokṣyatyavaśyamacireṇa sa nākabāṇān||58||

vispaṣṭaluttha(ṇṭha)nakathāṃ vijahīta nīti-

kanthāmamantharaparākramamārgapanthāḥ|

tandrālubhirna sulabha nanu dhairyaśaurya-

śauṭīryahāryahṛdayā kvacideva lakṣmīḥ||59||

nūnaṃ malīmasapayodharamaṇḍalāsu

jātāsu dikṣviva vipakṣanitambinīṣu|

saṃprāpyate madhujiteva viṭaṅkaratna-

paryaṅkaśeṣaghaṭitena mayāpi nidrā||60||

kṛpaṇavirutilagnā rātriśobhādhare 'smi-

nnabhipatati tamisrā dhūsare matkṛpāṇe|

virahavidhuracetāḥ pārśvamutsrakṣyati drā-

ktuhinaśikharikanyā cakravākīva bhartuḥ||61||

ityāvirbhūtadarpaprasaramabhidadhatyandhake baddhamanyā-

vālakṣyāntarvivakṣāsphuradadharapuṭaścukṣubhe kāñcanākṣaḥ|

ratnaprālambamālāmalakiraṇaśikhānirjharāmbhaśchaṭābhi-

rbibhrannirvāpyamāṇātanukuliśaśikhiploṣamuccairivoraḥ||62||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye andhakāsuravyāhāro nāma
pañcatriṃśaḥ sargaḥ||

%p.461

ṣaṭtriṃśaḥ sargaḥ|

bibhratkalindatanayāmiva candramauli-

līlādhṛtatridaśanirjhariṇīrṣyayārāt|

śyāmīkṛtārkakaracakrakirīṭakūṭa-

koṭisphuranmarakatāṃśuśikhena mūrdhnā||1||

dolāyamānamaṇikuṇḍalakoṭilagna-

ratnāṃśupuñjaparipiñjaritāvataṃsaḥ|

asaṃsthalena vikaṭāṃsataṭe 'bhihatya

vyaṃsāsuraṃ sa nikaṭasthitamityavādīt||2|| (yugalakam)

he daityanātha kimavastuvijṛmbhamāṇa-

saṃrambhamityabhidadhāsi vibhinnadhairyaḥ|

tiṣṭhatsu dānabhaṭeṣvapi saṃyugājñā-

lābhonmukheṣu dalitārikulācaleṣu||3||

tatsveva saṃnihitadiggjagaṇḍabhitti-

viṣpandamānamadapaṅkakṛtāṅkureṣu|

daityendrabāhuṣu ripukṣayakālarātri-

mālambate tava karaḥ karavālavallīm||4||

pārśve vilokayasi kiṃ bhrukuṭiṃ vidhāya

kopātsavepathukaraḥ kuliśaṃ jighṛkṣuḥ|

tatkāryameṣa kurute tava bāhureva

helāvirugṇasakalāhitaśailacakraḥ||5||

āyodhayatyadhikamekatamāpi kāci-

dalpāpi te bhaṭavarūthavatī vipakṣam|

%p.462

paryaptimeti śikhinaḥ samiduddhatasya

dagdhuṃ sphuliṅgakaṇikāpi samāsajantī||6||

medhāsitastava bhujo nanu mekalādriḥ

keyūrameṣa śikharaṃ vikaṭaṃ bibharti|

nistriṃśayaṣṭiriyamatra viṭaṅkasīmni

hālāhalolbaṇalatā vidadhāti moham||7||

satyaṃ tvameva sakalaṃ surarājacakra-

mekaḥ kṣaṇāddalayituṃ samare samarthaḥ|

bhasmīkarotu vaḍavānalamantareṇa

kallolakāṇḍakalilaṃ ka ivāmbu sindhoḥ||8||

tejastvayā niśitamārgaṇaṭaṅkaghātai-

stvaṣṭreva śātitamanargalamiddhadhāmnaḥ|

āropitasya samarabhramamātatāyi-

lokasya dīptataramāracitaṃ ca cakram||9||

ākarṇitena vacasā bhavato bibharmi

yatsatyamutpulakapūrabharāṃ svamūrtim|

ko 'pyeṣa śabdamahimā jaladasya yena

ratnāṅkuraprasavameti vidūrabhūmiḥ||10||

vākyaṃ bravītu suvacāḥ sadasadviveka-

yogyo bhavāniva bhavedyadi tatra kaścit|

grāvṇaḥ prasūtimadhigacchati hema yasmā-

nnāsau kvacidbhavati tasya nikāṣapaṭṭaḥ||11||

%p.463

prajñā mamālpavibhavāpi vivekayoga-

meṣā kiyantamapi naiva nirasyatīha|

jyotsnātapaṃ bahulapakṣaparikṣatāpi

nātmānurūpamamṛtāṃśukalā jahāti||12||

naisargikīṃ virasatāṃ dadhato 'pyabhīkṣṇa-

māseduṣo 'pi jaḍimānamagaṇyavṛtteḥ|

vākyasya sāraguruṇo gurubhiḥ parīkṣya-

mantaḥ prasūtirupalādiva kāñcanasya||13||

arhanti meghamalināḥ sadasi grahītu-

meter 'thatattvamadhunā vacasi sthitaṃ naḥ|

daityādhipā madhukarā iva puṣpadhūli-

garbhe kṛtavyatikaraṃ makarandaleśam||14||

nirbhidyamānahṛdayocchalitaṃ vyudasta-

hastasya pañcabhirupoḍhanṛsiṃhamūrteḥ|

roṣādiva pratimitairnakhadarpaṇeṣu

daityendraśoṇitamapīyata yasya vaktraiḥ||15||

daṃṣṭrāgṛhītagurusaṃbhramabhūtadhātrī-

pātālapātapunaruktibhayena ruddham|

antarvighurṇanavisaṃsthulasaptaloka-

māsīdvarāhavapuṣaḥ śvasitaṃ ca yasya||16||

maccakrakoṭiparivartanasaṃdhibandha-

cchedārtimeṣa kathayiṣyati dānavānām|

%p.464

jīvanvidhuṃtuda itīva purā vicintya

yena vyadhāyi mukhamaṇḍalamātraśeṣaḥ||17||

saṅgrāmamūrdhani vipūrayituṃ na yena

yatnādapi sphuṭamarpāyata pāñcajanyaḥ|

niḥśvāsanunnahṛdayāspadasaptaloka-

saṃsthānaruddhavikaṭānanarandhramārgaḥ||18||

lakṣmīkarākalitavibhramapuṇḍarīka-

līlāvamṛṣṭacaraṇo yudhi śārṅgapāṇiḥ|

cintāpathaṃ na kathameti sa daityamārga-

saṃhāratigmakarabimbasudarśano vaḥ||19|| (pañcabhiḥ kulakam)

niṣṭhyūtaniṣṭhuraśikhānalavisphuliṅga-

piṅgīkṛtāmbaratalā samarāṅgaṇe vaḥ|

kaumodakī smṛtipathātskhalitā kathaṃ nu

tadbāhudaṇḍaghaṭitāriyugakṣayolkā||20||

sahyeta kena raṇavartmani nandako 'pi

kaṇṭhacchidārasabharādiva yo 'surāṇām|

kalmāṣitoṣṇakiraṇāṃśukarālaraśmi-

rekhāchalena kurute 'nyakṛpāṇasargam||21||

yasyāhaveṣu parivartajuṣo murāri-

hastāṅgulīkisalayāgragatasya dūram|

sīmantyamānatimirāḥ kiraṇairniśāta-

dhārāvakhaṇḍanabhiyeva diśo 'sasastruḥ||22||

%p.465

digdevatākanakadarpaṇavisphuliṅgaḥ

sarpannatarpyata janārdanadarpavarṣma|

dhārākṛśānurapi yasya surārikaṇṭha-

nāḍīnirargalagalatkṣatajacchaṭābhiḥ||23||

cakraṃ kṣameta yudhi tatka ivāsya roddhu-

muddhūtadhūsaritadikpaṭalāndhakāram|

unnidrakundadalakomalakīrticandra-

lekhopabṛṃhaṇasahasramarīcibimbam||24|| (tilakam)

mā bhūtpattrapavanena kapālabandha-

saṃdhirdvidhā dalita eṣa divaspṛthivyoḥ|

dhyātveti yo 'ṇḍaśakalāduditaḥ kṣaṇena

caṇḍetaroḍḍayanaḍambariko 'mbare 'bhūt||25||

helādilaṅghitajagattritayo bhujaṃga-

saṃdānitaḥ śatamakhānujadehabhāraḥ|

yenohyate viyati vājigaṇena dūra-

muṣṇatviṣo ratha iva sphuradekacakraḥ||26||

puñjīkṛtoragasahasrajighatsayeva

pakṣānilena ghanavartmani yaścakāra|

kṣmāmaṇḍalaṃ vidalitācalacakravāla-

mekībhavatkṣubhitasaptamahāsamudram||27||

brahmāṇḍagarbhamapi yo 'dhivasannijāṇḍa-

piṇḍādanirgamanameva vidāṃcakāra|

%p.466

digbhittisaṃkaṭavikūṇitapakṣma(kṣa)pālī-

mandakramoḍḍayanaduḥsthitacittavṛttiḥ||28||

yasyāvatīrṇamadhivāridhi śaiśave 'pi

līlāgṛhītagajakacchapamañjasārāt|

trastālagardagṛhiṇītaralākṣidṛṣṭa-

mutkampikātarajanārdanakūrmamāsīt||29||

tārkṣyaḥ sa cintya udakādiva dugdhasindho-

rādatta yo 'mṛtarasaṃ suraguptibandhāt|

cañcvagradaṣṭapṛthuśeṣamṛṇālakāṇḍa-

pātālagarbhanalinītaṭarājahaṃsaḥ||30|| (ṣaḍbhiḥ kulakam)

ātāmradanturaphaṇāṅgulikoṭibhāga-

vispaṣṭaratnakarajāṃśumucā kathaṃcit|

uttambhitā vikaṭabhogabhujena yasya

pātālatālu tarasāvanirāviśantī||31||

kṣmāmaṇḍaloddharaṇalagnamahāvarāha-

vinyastaniṣṭhurakhurāgravikhaṇḍyamānāḥ|

piṅgaiḥ parāgapaṭalairnavacīnapiṣṭa-

piṣṭātakaśriyamadhurmaṇayo 'pi yasya||32||

kalpāvadhāvadhipayodhi yamekameva

baddhāspadaṃ madhuripuḥ śayanīcakāra|

kukṣipraviṣṭabhuvanatrayacitraceṣṭā-

vyāhāravibhramaviluptasamādhinidraḥ||33||

%p.467

śeṣaḥ sa yasya bhuvanapralayāvatāra-

paryāptatāṇḍavaparikramanamyamānām|

dikkuñjarāṃsaśikharaskhalitāṃ kathaṃci-

durvīṃ dadhacchvasiti gāḍhamupoḍhakhedaḥ||34||

bhrūbhaṅgabhīṣaṇamarīṇaruṣo raṇeṣu

tasya kṣameta ka ivekṣitumindumauleḥ|

śākhābhirāhitabhayaṃ tisṛbhistriśūlaṃ

dṛgbhiśca vktramanalolbaṇarūpabhāgbhiḥ||35|| (pañcabhiḥ kulakam)

yasyāḥ palāyanaparāyaṇatāmupeta-

mālokya dānavakulaṃ samare hasantyāḥ|

bhāti sma dantamaṇiṣūnmiṣitā himādri-

sānusthalātpariṇateva vipāṇḍuraśrīḥ||36||

ākampitatribhuvanāṃ bhujadaṇḍakhaṇḍa-

saṃchāditāmbaratalāṃ samarājireṣu|

kastāṃ jagatkṣayanirargalanṛttarāga-

līlāmiva smarariporviṣaheta caṇḍīm||37|| (yugalakam)

yasyādhigaṇḍataṭamutkaṭakarṇatāla-

dolānilābhigatinirdayarugṇamūlāḥ|

kṣoṇībhṛto 'pi patitāḥ srutadānalobha-

līnadvirephapaṭalaśriyamudvahanti||38||

abhyunnatāṃsaśikharāgravighaṭṭanābhi-

rnonmūlitaḥ kathamapi tridaśācalo 'pi|

%p.468

gaṇḍasthalīṃ nikaṣataḥ srutadānasindhu-

mālānapādapa iva śriyameti tasya||39||

yasyaik.atendukalikādhavalādviṣāṇa-

daṇḍāduraḥsthalavivartitahāraphenā|

jyotsnācchaṭāśabalitāmbaravartmabhitti-

rmandākinī himagireriva niṣpatantī||40||

yasyāmalāmbarasarasyahimāṃśubimba-

raktāmbujaṃ saraladīdhitipakṣma lakṣmīm|

dhatte viṣāṇabisakāṇḍakarālamūla-

līlāvyudastakaradaṇḍamuhūrtalagnam||41||

gāṅgāyaneḥ samiti tasya viṣāṇavajra-

pātena dānavakulācalacakravālam|

saṃśīryamāṇavikaṭāsthiśilāvakīrṇa-

masyāḥ kṣaṇena laghayiṣyati bhāramurvyāḥ||42|| (pañcabhiḥ
kulakam)

utkṣiptapīvaranirāyatakaṃdhareṇa

meghāvalīmiva cucumbiṣatānurāgāt|

yaḥ smohyate sarabhasaṃ savilāsapiccha-

saṃchāditāmbaratalena śikhaṇḍinoccaiḥ||43||

tigmāṃśubimbamaṇikandukamavyavastha-

sāsphoṭya pāṇikamalena salīlamurvyām|

%p.469

cikrīḍa yaḥ śiśutayā pralayāgameṣu

saprema paśyati vimugdhamṛgāṅkamaulau||44||

skandasya tasya ditijādhipadugdhasindhu-

lakṣmīsamuddharaṇamandaraśailamūrtim|

krauñcādrinirdayavimardaśitāśrikoṭiṃ

śaktiṃ na soḍhumasureṣviha ko 'pi śaktaḥ||45|| (tilakam)

preṅkhacchikhaṇḍabharaśobhivapuḥ kalinda-

kanyāhradaśriyamagādhatayā dadhāne|

śakto raṇe dalayituṃ pracalākiketu-

rahnāya kāliyamivāhtamacyutaśrīḥ||46||

āsthānadānasamaye śaśikhaṇḍamaule-

rātasthuṣaḥ pratidinaṃ pratihārabhūmim|

yasyāvalokanavaśādbahu manvate ca

padmāsanaprabhṛtayo 'pi dṛśaḥ patantīḥ||47||

ko vā viḍambitajagatpralayārkabimba-

vahnisphuliṅganikurumbanipītasindhum|

śūlaṃ śilādatanayasya yudhi kṣameta

soḍhuṃ śilādatanayasya yudhi kṣameta

soḍhuṃ sasaṃyugarasabhramaṇānubandham||48|| (yugalakam)

ākṣepamāhavamukhe vidhutottamāṅga-

saṃghaṭṭanirdalitamaulikapālakhaṇḍam|

%p.470

caṇḍeśvarasya nibiḍabhrukuṭipracaṇḍa-

ṭāṃkāraḍambaramapi kṣamate na mṛtyuḥ||49||

krodheśvaro 'pi karavālavilūnakaṇṭha-

pīṭhai raṇeṣvasuhṛdāṃ luṭhitaiḥ śirobhiḥ|

tṛptiṃ kṛtāntakariṇo vidadhadvidhāna-

piṇḍairivājibhuvi vīkṣitumapyaśakyaḥ||50||

indro 'pi sāndrarucicandrakacakravāla-

rūpābhirāmapariṇāmavilocanaśrīḥ|

bhītyā śikhī hatamakhasya babhūva yasya

cintyaḥ kathaṃ nu bhavatāṃ na sa vīrabhadraḥ||51||

anye 'pi lokaparivartanadurvilāsa-

helollasatpralayavāsaravibhramā ye|

tebhyo mamāsti na bhayaṃ na ca teṣu nīti-

garbhaṃ mamāsti na bhayaṃ na ca teṣu nīti-

garbhaṃ vaco 'bhidadhato nanu pakṣapātaḥ||52||

prajñāvikalpagiriloḍitakāryasindhu-

sārāmṛtāsavaparigraha eva tasmāt|

utsṛṣṭavigrahakathāḥ kuruta prayatna-

mabhyeṣathāsurabhaṭā nanu tena mṛtyum||53||

svalpāpacāravidhuro 'vasareṣu kaści-

tprāpnotyanarthapariṇāmamavaśyameva|

%p.471

visphoṭavānkila kuśāṅkurakaṇṭakādi-

viddho bhavatyavirataṃ kulikodayeṣu||54||

tejo vikāsi dadhataḥ sthirasaṃprahāra-

kaṇḍūnirargalamarātibalaṃ jigīṣoḥ|

nītiprapañcarahitasthiti pauruṣaṃ hi

nābhāti paṅkajamivoddhṛtabījakoṣam||55||

āyodhaneṣvatanudurdharaśauryaśāli-

gīrvāṇacakramavamaṃsatha mā sma daityāḥ|

yenāhuragrahaṇamāryadhiyaḥ pareṣo

jāḍyaṃ na dhairyamiha śauryanirargaleṣu||56||

prajñāprakarṣaviniyogaviśeṣasādhya-

micchanti kāryagahanaṃ nahi mohaheyam|

ādīptadīpakaśikhānikurumbabhedya-

rūpaṃ tamo 'ndhatamasena kadā vibhinnam||57||

kecitparākramaguṇena nayena keci-

tkecittathā tadubhayena viśeṣaṇiṣṭhāḥ|
anye punaḥ sakalatannirapekṣavṛtti-

daivānubhāvavaśataḥ śriyamāpnuvanti||58||

anyārthamanyaphalameva bhavatyavaśya-

mārambhajātamakhilaṃ matidurvidhānām|

%p.472

kaṇḍūyanāya kariṇaṃ śarabho hi pṛṣṭha-

māropayatyaniśameti sa tena nāśam||59||

he daityanātha vinayasva pareṣu manyu-

manyāyavṛttirabhasārabhaṭīyamāstām|

saṃmānyatāṃ sadasi dūtamukhena tāva-

detanmṛgāṅkaśakalābharaṇasya vākyam||60||

iti ditisutasindhurvākyaratnaṃ visṛjya

vyaramadatanumuktākarṇapūratviṣoccaiḥ|

sphuṭanayaguṇatoṣāccumbyamānaṃ kapola-

sthalamamaladhiyevāgādhadhairyo dadhānaḥ||61||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye kanakākṣanayopakṣepo nāma
ṣaṭtriṃśaḥ sargaḥ|

saptatriṃśaḥ sargaḥ|

itthaṃ vacaḥ suraripāvabhidhāya tatra
tūṣṇīṃ sthite vidadhadunmukhamaṭṭahāsam|

saṃrambhagarbhamiti saṃsadi vajrabāhuḥ-

rujjṛmbhitājirasamārabhatātha vaktum||1||

yatkāñcanākṣa bhavatā nayagarbhamukta-

mitthaṃ vacastaduśanā yadi vaktumīṣṭe|

śrutvaitadapyasuvacaṃ guruṇāpi mādṛ-

ganyo nisargajaḍadhīḥ kimivābhidadhyāt||2||

%p.473

ākāramātramavalambya vibhītakasya

puṣpaṃ viḍambayatu nāma madhukaśobhām|

viṣyandimañjumakarandakaṇacchaṭārdra-

kiṃjalkatāsya kuta eva punastadīyā||3||

kiṃcittathāpyasahanatvamarātiloka-

stutyābhidhāpayati māṃ pratikūlarūpam|

vyadhātamatra nijapakṣaparigrahasya

paśyanti ye tu ditijāsta iha prayāntu||4||

vākyaṃ mamaitadaṇusāramapi grahītu-

marhāḥ stha yūyamavivekavikalpavandhyāḥ|

alpo 'pi kiṃ madhukarairmakarandareṇu-

rādīyate hi madhuno na madhūkapuṣpāt||5||

ābibhrato virasatāmathavābhyudeti

matto na gīḥ kṛtadhiyāṃ hṛdayaṃgamā vaḥ|

kṣārāmbudheḥ kuta ivāmṛtaśīkarārdra-

sāndraprabhādhavalacandrakalāprasūtiḥ||6||

ye mandarādrimapi vāsukibhogabandha-

līlāvagharṣaṇakṛśīkṛtamadhyabhāgam|

utpāṭya pāṇibhiranāhatasaṃprahāra-

helā virejurupapāditaśaktikṛtyāḥ||7||

%p.474

ete 'pi jetumatanūtpulakāṃsakūṭa-

dordaṇḍakhaṇḍitanirargalayuddhaśauṇḍāḥ|

huṃkārasaṃbhramavalattridaśādhirāja-

baddhābhayāñjalipuṭā yudhi kena śakyāḥ||8|| (yugalakam)

siṃhīsutasya samare sahasotthitasya

śaktāḥ kathaṃcana viloladṛśaḥ purastāt|

sthātuṃ nisargataralā bata vītaśaṅka-

mācakṣva dūta yadi vaḥ pramathaplavaṃgāḥ||9||

yasyāgnicūrṇaparuṣe sarupo raṇeṣu

dīprapratāpatapane tapati trilokīm|

niryattadūṣmabharakhinnatayeva khaḍga-

dhārāgṛhe ciramuvāsa vipakṣalakṣmīḥ||10||

yasya pratāpamiva soḍhumaśaknuvadbhi-

rbandīkṛtaiḥ phaṇipuraṃdhrigaṇairbubhūve|

vaiklavyadurbalatayā śithilāyamāna-

visrastakañcukasitāṃśukacakravālaiḥ||11||

yasyāhaveṣu vavṛdhe bhayasaṃkaṭeṣu

niḥśvāsamārutaparamparayā ripūṇām|

bhīṣmoṣmaśuṣmaparipākaviśeṣadagdha-

vidveṣivaṃśaśatatīvrataraḥ pratāpaḥ||12||

uccairanāyiṣata yasya samākulatvaṃ

vidveṣiṇāmadayadāritordrumāṇām|

%p.475

ākṛṣṭakīrtikusumastabakaiḥ kṛpāṇa-

vallīnipātapavanaiḥ prasaradbhirāśāḥ||13||

durvāravairisamarādhvarayūpabāho-

rādhatta yasya ruciraṃ caraṇāśrayā śrīḥ|

pāṇiṃ natipravaṇadurjayalokapāla-

niḥśvāsadhūsaritavibhramapuṇḍarīkam||14||

kiṃ tasya pāṇḍurayaśastuhinācalābhi-

mukhyaṃ na saṃkhyasurabhau dadhataḥ subāhoḥ|

bhānorivāmbudhitaṭāni gato vilaṅghya

tīvrībhavannadhikameva diśaḥ pratāpaḥ||15|| (ṣaḍbhiḥ kulakam)

saṃrambhapāṭaladṛśaḥ śaradabhraśubhra-

hāsasya niḥśvasitaghūrṇitameghikābhiḥ|

bheme 'sya gāḍhamiva dṛgbhiradabhrababhru-

bhrūvibhramabhrukuṭisaṃbhṛtasaṃbhramābhiḥ||16||

ujjṛmbhamāṇatimirā bhrukuṭiḥ salīla-

masyaiva saṃbhṛtarūpo vadane sphurantī|

taccitramatra yadarātivadhūmukhāni

lambālakāni paridhūsaratāmanaiṣīt||17||

prālambayaṣṭighaṭitāruṇaratnakhaṇḍa-

preṅkhanmayūkhanikurumbapiśaṅgagarmā|

asyātatāyikulaśoṇitapānagoṣṭhī-

yogyāmiva sma kurute karavālavallī||18||

%p.476

asyāmalena mama vā karavālamegha-

dhārājalena raṇadurdinaḍambareṣu|

śāntiṃ sukhena navacandrakalāñchitaśrīḥ

kiṃ nīyate ditijanātha na nīlakaṇṭhaḥ||19||

pratyutphalatsuragaṇairdadṛśe mamāpi

vakṣaḥsthalātsamaramūrdhni murāricakram|

abhyujjihānamudayādrinitambabhitti-

bhāgādiva kṣatajapāṭalamarkabimbam||20||

śyāmatvameti sahasaiva mamātatāyi-

lokasya kundakalikādhavalaṃ yaśaḥ prāk|

ścyotanti kajjalaparāgamalīmasāni

paścādvilocanajalāni nitambinīnām||21||

udbhinnapīnapulakāṅkuramanyaśastra-

dhārāśatānadhigatapraṇayāmṛtārdram|

kaṇṭhagrahaṃ sapadi yasya cakāra cakra-

dhārādhikā tanurucirdayiteva rāhoḥ||22||

niṣṭhyūtaniṣṭhurakṛśānuśikhāsahasra-

dhārākarālamamareṣu vilokayatsu|

ākṣipya tatkaratalānmaṇikarṇapūra-

micchāmi kartumadhunā rabhasena cakram||23|| (yugalakam)

%p.477

saṃmohahetumadhigamya purā kṛpāṇa-

dhārāṃ raṇeṣu madirāmiva sīrapāṇiḥ|

nūnaṃ purā patati vaḥ śithilāṅgayaṣṭi-

rāghūrṇamānarudhirāruṇalocanaśrīḥ||24||

cakrāyudho 'stu samare musalāyudho vā

śulāyudo bhavatu vā kuliśāyudho vā|

doṣṇaiva tānahamanena nihasya heti-

śūnyena dhūsaramukhacchavitāṃ nayāmi||25||

suvyaktamūjitadhiyo nayamārgalagnāḥ|

dolādhirohavidhuraṃ vihitaṃ cakārya-

mutsannameva ca tadityapi me 'bhisaṃdhiḥ||26||

kiṃ kīrtitena bahunā suranātha tāva-

dāpannatāmarasasārasahaṃsahāsam|

grīṣmoṣmaśoṣitasaraḥsadṛśaṃ karomi

taccakkrimiśritamahaṃ tava śatrusainyam||27||

tārkṣyo 'pi saṃyugamukhe nipatatyavaśyaṃ

manmuṣṭighātadalanāvidhutottamāṅgaḥ|

grāsīkṛtoragasahasraviṣānubandha-

mūrchāndhakāraghaṭanādiva mīlitākṣaḥ||28||

%p.478

mandīkṛtiṣṇakaramaṇḍalabhāurordhva-

jvālājaṭālaśikhinā tritayaṃ purāṇam|

yasyeṣuṇā sakalamūrdhvagatena dūra-

makṣṇā ca manmathavapuḥ prasabhaṃ didīpe||29||

tasyāhave vinihateṣu mayānugeṣu

jyotsnāvatī kṛtaviśṛṅkhaladuḥkhadāhā|

āstāṃ jarādhavalakeśaśikheva ketu-

daṇḍāvacūlasitacāmaracakravālā||30|| (yugalakam)

cūḍāśaśāṅka iva nirmalabhāsi bhinna-

dikcakravālatimire yaśasi tvadīye|

spaṣṭātirekamupari sphurati smarāre-

śchāyaiti nūnamasurādhipa vāmanatvam||31||

ākampitatribhuvanā saruṣo lalāṭa-

paṭṭaṃ prasīda nudatu bhrukuṭistaveyam|

baddhāndhakāragahanā raṇadurdharasya

senā ca saṃprati vikampamarāticakram||32||

āyodhane mukharitāmaraśailakuñja-

guñjadguṇātanudhanurdanusūnugarbhe|

dhairyaṃ bibhartyasakalena kiyanniruddha-

deho himādrisutayā hṛdayena śaṃbhuḥ||33||

%p.479

āpāṇḍupiṇḍitayaśoghanasāracūrṇa-

pūrṇāripūgaphalabhaṅgakṛtābhiyogaḥ|

ākṛṣya tasya vapuṣaḥ prasabhaṃ bhanajmi

tāmbūlarāgarabhasādiva nāgavallīḥ||24||

kalmāṣitāmalajalā jvalato lalāṭa-

netrānalasya cirasaṃbhṛtadhūmalekhām|

śītāṃśumaṇḍalaviniṣpatitāṃ harasya

tallāñchanacchavimivānugatāṃ vahantī||35||

mandākinī vrajatu mūrdhniṃ jaṭānikuñja-

jhāṃkāratāraravaḍambaritāmbaraśrīḥ|

kalpāvasānarabhasotthitabhāskarāṃśu-

tīvrāgniśalyaśarapātavaśena śoṣam||36|| (yugalakam)

caṇḍyāḥ kariṣyati raṇe mahiṣadhvajo 'pi

labdhāvakāśamadhunā kimapi sphurantyāḥ|

pādābhighātadalitāhavaśauṇḍadarpa-

kaṇḍūlakāsaravadhānuśayādivāsau||37||

utkhātadantamusalāṃ śarabhinnakumbha-

viṣyaṇṇagāḍharudhirokṣitakarṇatālām|

herambamūrtimapaviddhabisāṃ vivṛtta-

pattrāṃ karomi nalinīmiva vāraṇendraḥ||38||

%p.480

uttuṅgabāhuśikharasthagitāntarikṣa-

muddāmanāgakaṭakasthitimaprakampyam|

krauñcācalendramiva māmavirugṇapakṣa-

māsādya muñcati purā na guho na śaktim||39||

kodaṇḍadaṇḍamadhunā kaladhautaśaila-

mādhāya śeṣabhujagādhipabhīṣaṇajyam|

helāvinirjitaharaḥ prasabhaṃ śareṇa

saptāpi dūramadhunaiva bhinadmi lokān||40||

caṇḍeśvarasya vidadhe sahasottamāṅga-

mābaddhavismayasurāsuracakradṛṣṭaḥ|

śārṅgāyudho jagadivākramaṇotthaṣāda-

līlābhighātadalitorukapālabandham||41||

saṅgrāmavāsaraparisphurito 'tiśobhi-

nirdhūtapāvakaśikhākapiśatviṣo 'ham|

chāyāṃ śilādatanayasya vivartayāmi

merodivākara ivāpratimapratāpaḥ||42||

krodheśvaraḥ kva mama yāsyati huṃkṛtāgni-

dhūmacchaṭāvalayitaṃ dadhadātmakaṇṭham|

%p.481

paryāptakālakavalīkaraṇapragalbha-

tatpāśaruddhapariṇāhamivāhavāgrāt||43||

sthūlāsthikumbhaśikharaḥ karavāladāna-

lekhāṅkitaḥ pravilasatkarapuṣkaraśrīḥ|

śaktaḥ kṣaṇānmama bhujaḥ pratināgarāja-

līlāṃ dadhaddalayituṃ yudhi vīrabhadram||44||

yairāhave ditisutaiḥ samavartino 'pi

bhagnaḥ pratāpavibhavena sahaiva daṇḍaḥ|

syātsaptatantudalane bahumānapātra-

meṣāṃ uraḥ ka iva śaṃsata vīrabhadraḥ||45||

saṅgrāmasīmni mayi garjati tāranāda-

mujjhatyava'syamabhimānamarātilokaḥ|

śabdaḥ sa kesariṇa eva bhayaṃkareṇa

yena śrutena vimadībhavatībhayūthaḥ||46||

manye tadeva vacanaṃ ripuviprakāra-

roṣeṇa ruṣitadhiyaḥ samareṣu yasmin|

udbhidyate 'tiviṣamā samavartirāja-

dhānibhaṭasya bh.kuṭiḥ pratikārahetoḥ||47||

%p.482

doḥ śālino raṇabhuvi sphuraṇānubandha-

bhājaḥ kṣaṇādalayataḥ subhaṭasya śatrūn|

saṃpaśyatā mṛtamukhāni paraṃ pareta-

nāthena sāmyamahamakṣama eva kartum||48||

saṅgrāmakānanamudūḍhakarālapīlu-

bandhaṃ camūracitaśobhamarātisaṃsthā|

naivādhitiṣṭhati ciraṃ subhaṭasya cāpa-

ṭāṃkāranādacakitā hariṇīva lakṣmīḥ||49||

gīrvāṇadaityasamareṣu karairvimukta-

sītkāraśīkarakarālakaṇairghaṭantām|

kumbhodaraskhalitapuṣkararandhramārga-

niṣṭhyūtamauktikagaṇairiva mattanāgāḥ||50||

kurvantvakheṭakhaṭakāmukhahastakṛṣṭi-

cakrīkṛtāni kakubho yudhi kārmukāṇi|

āsphālitakṣubhitasāgaravāridhīra-

maurvīravaśravaṇasaṃbhṛtasaṃbhramārtāḥ||51||

grāsīkarotu divasādhipameṣa karṇa-

pāśaṃ dadhatkanakakuṇḍalamaṇḍalāṅkam|

vicchinnakaṇṭhakaṭakānuśayātsalīla-

mullambitācchaharicakramivādya rāhuḥ||52||

bāṣpāmbuśīkarakaṇaughanibhena candra-

bījacchaṭā iva purā vikiratyamandam|

%p.483

grāsīkṛte śaśini nūnamanena netra-

matrestadudbhavanimittamatīva śokāt||53||

śokānubandhakṛtajāgaragāḍhakheda-

mantaścareṣu ca marutsu vighūrṇiteṣu|

yogyānvaye 'pyasuraviprakṛtaḥ kṛśatve

saṃpratyupaitu paripīvaratāṃ samīraḥ||54||

uttuṅgamaṅgalamataṅgajajaṅgamādri-

niḥsaṅgabhaṅguraturaṅgataraṅgyamāṇam|

aṅgāritāṅgamasurāyudhavisphuliṅga-

mutsaṅgasaṅgigaganāṅganavīrayodham||55||

saccāpacakracaturacyutakāñcanottha-

nārācarecitacamūcaracakravālam|

āścaryacaryacaturāñcitacārucarca-

candrāvacūlamacirādraṇamastu caṇḍam||56|| (yugalakam)

saṃspheṭavartmani jarādhavalatviṣo 'pi

līlāprakīrṇakagaṇā iva dhirayodhāḥ|

ete 'dhirūḍharabhasāstava daityanātha

śaktāḥ prabhañjanamapīrayituṃ purastāt||57||

tigmapratāpaghaṭanābhimukheṣvabhīkṣṇa-

muddaṇḍapattrapaṭaleṣvasurādhipeṣu|

%p.484

jyotsneva paṅkajavaneṣu niśākarasya

kīrtiḥ skhalatyakaluṣāpi mṛgāṅkamauleḥ||58||

viṣyandidānajalakuñjarakumbhabheda-

nirmuktamauktikakaṇaśramavāribinduḥ|

krudhyatkṛtāntakuṭilabhrukuṭīvibhaṅga

bhīmā mamāstu samare karavālikeyam||59||

vyūhaprapañcaracanāṃ vidadhātu śukraḥ

śaktistu nātha bhavato yudhi durnivārā|

saṃsthānamastu ruciratvavidhāyi śeṣa-

mālokayatyakaluṣā hi kanīnikākṣṇaḥ||60||

krodhātkṣaṇena sasurāsuracakravāla-

mantaṃ jagattrayamapi vyapanetumetat|

utkṣipyatāṃ raṇamukhe kṛtakālarātri-

saṃjñā karālakuṭilā karavālikābhrūḥ||61||

helāviluptanarasiṃhakaṭhorakaṇṭha-

pīṭhasphuratpṛthusaṭāghaṭitāṃsakūṭāḥ|

śauryoṣmaniṣkathitahāralatendukāta-

vāricchaṭākaṇakarālitavakṣaso 'mī||62||

aṃvādidohadarasāḥ surasaṃkṣayārtha-

muccaiḥ sphuranti tava saṃsadi daityayodhāḥ|

tejasvināṃ timiradāraṇaniścaye 'sti

kiṃ nu kvacittribhuvane 'pi nisargabhedaḥ||63|| (yugalakam)

%p.485

loke 'tra vīrajanatāparibhogya eva

keyaṃ vibhāgaparikalpanalālasā vaḥ|

helāvarugṇahariṇā harayo yatheccha-

madhyāvasanti nanu kānanacakravālam||64||

yenātipīḍanarasasphuṭanānubandhi-

bāṣpāmbuśīkarapariplutapāṭalākṣaḥ|

kālo 'pi kaṇṭhavalitolvaṇapāṇilagna-

pāśaḥ prasahya cakṛṣe samareṣu tasya||65||

saṃkhyaṃ surairasurarājakulasya kīdṛ-

gekībhavanti nahi kesariṇaḥ kuraṅgaiḥ|

dānāndhagandhakarikumbhavibhāgabhaṅga-

dakṣasphurannakhaśikhāśikharāḥ kadācit||66|| (yugalakam)

siṃho 'stu śatrurathavādhipatirmṛgāṇāṃ

śaṃsāspadaṃ tadapi na dvayameva manye|

tasya sphuratkarajavajraśikhābhighāta-

helānipātitamataṅgajajaṅgamādreḥ||67||

itthaṃ mauktikakarṇapūrakiraṇavyājena gaṇḍasthalī-

carcācandanacarcanāmiva dadhadvīro 'valepaśriyaḥ|

%p.486

vākyaṃ ratnaśikhākarālitaśiraḥkampābhirāmaṃ bhaṭai-

rārabdhastutibandhamandhakasadasyuktvā sa tūṣṇīmabhūt||68||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye vajrabāhuvisphūrjitaṃ nāma
saptatriṃśaḥ sargaḥ|

aṣṭatriṃśaḥ sargaḥ

sthite 'tha tasminatha jṛmbhamāṇasarambhamudgīrya vacaḥ surārau|

uvāca dūtaḥ punareva vākyamojasvitādurdharadhairyabandhaḥ||1||

śrutidīpatiraskṛtāndhakārā pratibhāsaṃpadamakṣatāṃ vahantī|

jayati vyavahāraheturekā matirevārthavinirṇayaṃ vidhātrī||2||

viśinaṣṭyaniśaṃ śarīrabhājāṃ karaṇagrāmamaśeṣameva jihvā|

kṛtadhīrayathodgatānumānā kurute yatra sarasvatī pratiṣṭhām||3||

bhaktyaikabhāvitamanāḥ prabhave trikāla-

kalyāṇi yatkathayate hitabhāgibhṛtyaḥ|

tasyāśu nūnamavadhīraṇamāryavṛttāḥ

paśyantyanarthapariṇāmamito 'pi kecit||4||

daityodadherasya ca vākyaratnairvisadbhirantaḥ śravaṇodarebhyaḥ|

taṭācalānāmiva kaṃdarebhyo nirastameṣāṃ ghanamandhakāram||5||

prāptā suvarṇaghaṭanāṃ śubhabījasūti-

heturgṛhītatdṛdayātisuvṛttabhāvāt|

%p.487

vāṇī sato madhuratāmani'saṃ vahantī

kaṃ karṇikā ca na harediha paṅkajasya||6||

gambhīraghoṣaparipūritadigvibhāga-

masminpuraḥ sphurati vārimucīva tāram|

daityadhinātha samarotkalikā bhaṭānā-

mabhyullasanti śikhināmiva candrakorvyaḥ||7||

vibhinnacittaiḥ pravibhidyamānamebhirvacaḥ sādhviti mā maniṣṭhāḥ|

vivekabhājo viralā hi loke vyatītasaṃkhyā nanu santi mūrkhāḥ||8||

prāyaḥ kṛśairapi guṇairbahumānagurvīṃ

saṃbhāvanāṃ vidadhadātmani mūḍhacetāḥ|

bibhranmano guṇamahastvapi sāvahelaṃ

hāsyatvameva laghuvṛttirupaiti lokaḥ||9||

dūravyapoḍhacaritātiśayāḥ svaśaṃsāṃ

kurvanti nīcamatayo rasanāsahasraiḥ|

ślāghyātmanāṃ guṇagaṇagrahaṇe tu nūnaṃ

stamberamā iva bhavanti vivṛttajihvāḥ||10||

sanmaṇḍalasthitikṛtā tanunāpi nūnaṃ

kodaṇḍadaṇḍa iva bhāti guṇena sādhuḥ|

nīcastu tasya saralonnatasādhuvṛtteḥ

saṃbhāvyate kuṇiriva grahaṇe 'pyayogyaḥ||11||

%p.488

yaḥ sajjano jagati yaśca khalaikavṛtti-

rdvāvapyalīkavacasāvabhidadhmahe tau|

eko guṇānasata eva yataḥ parasya

vaktītaraḥ kila sato 'pi vinihnute tān||12||

āropya dūramasato 'pi guṇānbravītu

sādhuḥ khalastu tadapahnavavṛttirāstām|

cetaḥ samāśvasiti yasya punaḥ prakarṣa-

paryantageṣvapi na teṣu sa kaścidekaḥ||13||

āvarjyate 'vasara eva hi cittavṛtti-

ratyantadakṣiṇatayā sujanasya vāgbhiḥ|

prāpte madhāvavirataṃ navacūtayaṣṭi-

rullāsyate malayamārutavellanābhiḥ||14||

vaktraśriyaṃ vitanute navasindhuvāra-

puṣpaprakāṇḍalavalīva sataḥ śuciśrīḥ|

śūlaṃ karoti śiraso viṣamañjarīva

karṇe kṛtā khalajanasya tu vāgabhīkṣṇam||15||

ābibhrataḥ khalu kalāvati pakṣapāta-

mudvṛttakāmajayino vṛṣayānabhājaḥ|

vākyaṃ malīmasamapi pratanoti kaṇṭha-

śobhāṃ sato viṣamiva triśikhāyudhasya||16||

%pj.489

gāmbhīryaśāli hṛdayaṃ mahatāmagādha-

dhairyaṃ bhavatyanukṛtākhilasāgarāmbhaḥ|

prāptaṃ nisargalaghusattvasamāśrayatva-

manye tu taddadhati tulyamudumbarasya||17||

sādhāraṇairapi guṇairbahumānameti

bhūyiṣṭhameva puruṣo laghucittavṛttiḥ|

lokottarairapi na tairaparastu dhatte

dolāyamānamatiruddhurakaṃdharatvam||18||

yasminparisphurati śeṣaguṇaprakāśo

mandāyate śaśabhṛtīva ca tārakaughaḥ|

saṃtoṣiṇo jagati so 'pi guṇo 'stu nāma

tenāpi cetasi mado dhigapatrapatvam||19||

khyātiṃ pumāniti pumānbhajate sa eva

yo 'laṃkṛto guṇagaṇaiḥ śiśirāṃśuśubhraiḥ|

so 'śmaiva saṃprati maṇiḥ prathitākaro 'pi

yasya sphuranti na karā dalitāndhakārāḥ||20||

ālambite 'pi hi vikāsavidhau nirartha-

mānāvalepapavanakṣatabuddhigandhāḥ|

vṛntāvaśeṣakusumākṛtayo na lakṣmī-

māsādayanti puruṣā guṇahīnarūpāḥ||21||

svacchandatā khalagirāṃ na bhavanti vastu-

tattvaspṛśo jagati kecana tāsu śabdāḥ|

%p.490

ātmastutiṃ sujanasaccaritāpalāpa-

pāpaṃ ca tena vidadhīta kathaṃ na mūḍhaḥ||22||

yogyo 'hameva mama ye tu guṇā na santi

tāndūṣayedasata eva kathaṃ hyasādhuḥ|

lokāpavādaparidhūsaratāmavāptai-

rdūyanta eva guṇino nanu tairabhīkṣṇam||23||

ye nirguṇāḥ paraguṇeṣu dṛḍhānurāgā-

stebhyo namaḥ sakalasajjanaśekharebhyaḥ|

yeṣāṃ punarguṇavatāmapi sābhyasūyaṃ

ceto 'nyadīyaguṇasaṃpadi dhikkhalāṃstān||24||

śūnyātmanastvabhavanirjagtīha tasya

puṃso 'niśaṃ paraguṇagrahaṇābhiyoge|

dhattetarāṃ sadasi saṃyugasaṃkaṭe ca

jihvendriyaṃ karatalaṃ ca na yaḥ kiṇāṅkama||25||

āścaryavṛtti hṛdayaṃ mahatāmaho nu

vistīrṇavṛtti hṛdayaṃ mahatāmaho nu

vistīrṇatālavakaṇānvayinākamārgam|

ābaddhyate tanubhirapyakhilaṃ guṇairya-

dakrītadāsamaniśaṃ vimalaiḥ pareṣām||26||

%p.491

na prāpnuvanti samatāmakhilairmadīyai-

rete guṇaiḥ paraguṇeṣviti yānti nerṣyām|

prāptā ca taiḥ sadṛśatādhikatāthavaiṣāṃ

jātaśca sādhurapi matsaramūḍhacetāḥ||27||

uddāmamatsaravimūḍhadhiyo bhavantu

mā vā pare malinitacchavivaktraśobhāḥ|

udbhinnapīnapulakābharaṇo bhavāmi

yatsatyamanyaguṇakīrtanato 'hamekaḥ||28||

śakyo na toṣayitumātmani yaḥ kṛtāsthaiḥ

saṃkhyātigairapi guṇairgurutāṃ dadhadbhiḥ|

svalpairaso paragataiḥ parituṣyatīti

vismāyi ceṣṭitamaho mahatastadetat||29||

vyaktaṃ khaṭuṅkajanatāpihitātmano 'pi

nirmatsarāḥ satatamunnamayanti sādhoḥ|

santo guṇānghanarasātalatālupaṅka-

magnānmaṇīñjalanidheriva vīcibhaṅgāḥ||30||

ātmābhimānaviṣamagrahanighnacitta-

vṛtteḥ parasya na guṇeṣu kadācidāsthā|

anyo 'bhinandati tanūnapi tānavaśya-

marghyātmano jagati maṅgalamauktikābhān||31||

kurvantu nāma bahiranyaguṇeṣu keci-

datyantamatsaravimūḍhadhiyo 'bhyasūyām|

%p.492

teṣāṃ punarjagati ye hṛdayānyabhīkṣṇaṃ

nāvarjayanti nitarāṃ na guṇairguṇastaiḥ||32||

prāptāḥ prakarṣapadavīmamṛtormibhaṅga-

śītāḥ śaśāṅkarucayo ghanamatsarāṇām|

yeṣāṃ sukhopakaraṇaṃ nu guṇāḥ pareṣā-

mātmadruho dhigadamānhatajanmanastān||33||

dattvā bahiḥ paraguṇeṣvapi sādhuvāda-

mantastu matsaraviṣānaladahyamānaḥ|

nirvāti mūḍhahṛdayaḥ svavikalpaśilpa-

saṃkalpitaṃ kamapi teṣvadhiropya doṣam||34||

ślāghyaḥ sa eva nijavaṃśasumerukuñja-

kalpadrumaḥ sucaritātiśayena yasya|

vandyā guṇāstribhuvane 'pi na saṃbhavanti

śaureḥ kramā iva vinirgatakīrtigaṅgāḥ||35||

tejodaridrā varamastu buddhiḥ prajñāvihīnena kimojasā syāt|

kiṃ vāride garjati dattajhampaḥ prāpnoti nāśaṃ śarabho na
tena||36||

candraprabhadhavalacāmaracakravāla-

līlāvidhūnananibhena bhayākulatvāt|

yeṣāṃ jagattrayakacagrahadurnivāra-

rūpā virājati jareva palāyamānā||37||

%p.493

mahiṣaṃ mamāpi raṇamūrdhniṃ mā vadhītsurapakṣapātarabhasena
caṇḍikā|

iti bibhrateva samavartinā bhayaṃ parijahrire vijitamṛtyavo 'pi
ye||38||

te 'pi triviṣṭapasado vijitā bhavadbhi-

ryasyānubahavavaśato vijitairapi prāk|

kālo nirargalatayā bhuvanatraye 'tra

krīḍatyaho jayaparājayalīlayāsau||39|| (tilakam)

krūrasya kālakariṇo dṛḍhadīrghahasta-

pāśasya naiva sasurāsuracakravālam|

paryāptimeti jagadekavidhānapiṇḍa-

līlāvakīṛṇakavalagrahavibhramāṇām||40||

daityādhipā ditijakaṇṭhavivartamāna-

phenacchaṭāvalayasaṃbharaṇena yasya|

adyāpi bibhyati vadhūjanakaṇṭhalagna-

muktāphalagratitahāralatāvalībhyaḥ||41||

āyodhaneṣu nirajīyata so 'pi yena

vajrānalendhanadharādharapakṣalakṣaḥ|

kiṃ kathyate ka iva vā jayaniścayo 'sti

kroḍīkṛtaṃ jagadanityatayā hi sarvam||42|| (tilakam)

pṛthvīvināśāhitaśokadīnāḥ kallolasaṃghaṭṭaravairdigantān|

ākrandaśabdairiva pūrayanti parasparaṃ saṃvalitāḥ samudrāḥ||43||

%p.494

śeṣasya kuñcitakarālaśirāvitāna-

vistāraśūnyaparipīvarakaṇṭhapīṭham|

srastāṃsamantharaviniḥśvasitaṃ bibharti

viśliṣṭabhāralaghuvṛtti phaṇāsahasram||44||

apoḍhabhārātiśayasya śaurikūrmasya visrastavikūṇitāṅgeḥ|

nakhāṅkuśāghātavighaṭṭanotthāṃ na diggajendrā
rujamāpnuvanti||45||

pātālatālutalametya vanāntavallī-

śyāmatviṣaṃ kamaṭhapṛṣṭhakṛtāspado yaḥ|

dordaṇḍalāṅgalamukhena nināya dūra-

mūrvīṃ kalindatanayāmiva sīrapāṇiḥ||46||

kvāsau hiraṇyākṣamahāsurendraḥ kroḍākṛtiryaṃ vinihatya śauriḥ|

surendralakṣmyā samamujjahāra pātālamagnāṃ sahasā dharitrīm||47||
(pañcabhiḥ kulakam)

uttambhite 'vanitale sahasaiva bhinna-

pātālarandhragatasaṃtamasāḥ karaughāḥ|

śeṣottamāṅgamaṇidīdhitibhiḥ sahoṣṇa-

raśmeḥ pratāpitabhujaṃgagaṇā ghaṭante||48||

kalpādikolakalanākulitāṃ salīla-

murvīṃ didṛkṣuriva vismayamānacetāḥ|

visrastamūlaśithilātanukarṇaśukti-

rutkaṃdharībhavati kūrmapatiḥ sthirāṅghriḥ||49||

%p.495

daṃṣṭrāṭanikrakacanirdalitālagarda-

mambhodhimadhyabhuvi saṃcarataḥ salīlam|

lakṣyībhavatyavanirāyatakarṇarandhra-

niṣpītatatsaliladṛśyatayā purastāt||50||

ghoṇānilenābhihatā patantī rasātalāntaḥ punarevaḥ bhūmiḥ|

ālambate gāḍhakaragrahendumarīcigauracchavimāśu daṃṣṭrām||51||

potrābhighātadalitācalacakravāla-

muttambhitātanurasātalatālunaḥ kṣmā|

ābhāti muktapṛthuśeṣaphaṇāspadeva

gāḍhāvalambitaniśākaragauradaṃṣṭrā||52||

vapuralaghu vighūrṇayanvinighnanghurughurughargharaghoraghoṣaghoṇam|

vighaṭayati
saṭānilābhighātairanaghaghaṭāghaṭanānghanāghanaughān||53||

potrasthalasthagitavāridavartmaruddha-

visrambhasaṃcaraṇasauṣṭhavajihmyamānāḥ|

āmanvate 'nyabhuvanodarasaṃpraveśa-

mutkīrṇakarṇakuharāśrayiṇaḥ samīrāḥ||54||

tārāgaṇairabhimukhaṃ tarasā patadbhi-

rabhyarcyate dhutasaṭānilaghaṭyamānaiḥ|

%p.496

digdevatākaratalaprahitairdharitrī

muktāphalāgranikarairiva potralagnā||55||

nirdhautāmalakaravālanīlabhāsi brahmāṇḍaṃ vapuṣi
samagramaśnuvāne|

ākāśaṃ dadhadavakāśaśūnyatāṃ ca svacchāyācchalata ivākhilaṃ
nilīnam||56||

pātālarandhratamaseva navābhranīla-

māliṅgitaṃ durupalakṣyatayā parītam|

potrasthalasthagitabhānuniśāndhakāre

daṃṣṭrā vyanakti vapurutthitamantarikṣe||57||

ityuddhṛtakṣititalasya harervarāha-

rūpasya tatpura ivāmbudanīlamīkṣe|

śālukakandamiva kundalatāvadāta-

daṃṣṭrāṭanikrakacakoṭivilambamānam||58|| (ekādaśabhiḥ kulakam)

bhedonmukhasvacchanakhātmadarśavispaṣṭabimbodayaghoravaktre|

yathārthatāmeva cirādupaiti pañcānanatvaṃ karakālacakre||59||

jṛmbhāvikāsimukhakaṃdaranirgatā ca

jihvā samudvahati vahniśikhāpiśaṅgī|

niḥśvāsamārutavikampitagūḍhanābhi-

padmocchvasacchithilapāṭalapattralīlām||60||

gambhīratārataraghargharaghoraghoṣa-

śikṣopadeśarabhasādiva nākamārge|

%p.497

saṃvartavāridaghaṭā ghaṭitābhyudeti

saṃrambhanirdhutasaṭānilaghaṭṭanābhiḥ||61||

nipatati ghanavisphuliṅgacakro vikaṭamukhodarakaṃdarātkṛśānuḥ|

suragiririva kīrṇaratnarāśiḥ pralayanirargalamārutavyapāstaḥ||62||

chāyāviḍambitataḍitpracayā vibhāti

roṣāruṇā ditijavakṣasi saṃpatantī|

antarnigūḍhanivasannavanābhipadma-

garbhasravanmadhugadābiliteva dṛṣṭiḥ||63||

nirdhūtakesarasaṭānilaghaṭyamāna-

mindoḥ puraḥ patati maṇḍalāntarikṣāt|
tīkṣṇāgrakoṭinakhadāraṇasaṃbhrameṇa

lakṣīkṛtaṃ sapadi rūpamivopahartum||64||

viniṣpataddhorahutāśavartiprakopahuṃkāravirāvabhīvāḥ|

diśo bhavanti
sphuṭitācirāṃśuraktacchaṭāvicchuritābhramārgāḥ||65||

ākarṇya ruñjitaravaṃ jitavārigarbha-

saṃvartakālajaladastanitātighoram|

aṅgeṣu bhītibharasaṃkucitā nijeṣu

vāñchanti dūramiva dikkariṇaḥ praveṣṭum||66||

karakalitakarālacakradhārāpariṇatayeva nakhāgrakoṭibhāgāḥ|

vighaṭitavikaṭāsthijatruvakṣo vidadhati tīkṣṇatayā
parīyamāṇāḥ||67||

%p.498

aṅke kunāṭaka ivottamanāyakasya

nāśaṃ kavirvyadhita yasya murāririttham|

ākrāntakṛtsnabhuvanaḥ kva gataḥ sa daitya-

nātho hiraṇyakaśipuḥ saha bandhubhirvaḥ||68|| (daśabhiḥ kulakam)

surāsuravrātakirīṭakoṭiratnaprabhāpāṭalitāṅghriśākhā|

kharvātmanā saṃhriyate svamūrtiḥ pūrvaṃ tato
dānavavaṃśalakṣmīḥ||69||

saṃpīḍitāvayavasaṃdhigatāḥ kathaṃci-

dīṣadvivṛtya sarito 'bhimukhaṃ vrajantyaḥ|

yānti pratīpamatisaṃkaṭakukṣirandhra-

baddhāspadodadhitaraṅgavighaṭyamānāḥ||70||

ābadhatoṣabalidānavahastakumbhā-

darghāmbahsā nipatitaṃ karapuṇḍarīke|

ambhojaviṣṭarakamaṇḍalutaśca daṇḍa-

pāde virugṇajagadaṇḍakavāṭakhaṇḍe||71||

niḥśeṣalokākramaṇotthitasya kalindakanyālilatviṣo 'ṅghreḥ|

śyamībhavantyāśu diśāṃ mukhāni daityāṅganānāṃ ca rucā
sphurantyā||72||

śeṣorageṇa bhuvanāvasathāṇḍakhaṇḍa-

ruddhāvakāśavirasollasite 'ṅghripadme|

%p.499

saṃbhāvitānyacaraṇena rasātalānta-

ruttambhyate kathamapi kṣitirāviśantī||73||

uttasthuṣo laṅghayituṃ jaganti pradakṣiṇāvartapinaddhapaṅktiḥ|

bibhāti ratnāṅgadavibhrameṇa pādasya saptarṣigaṇo 'dhigulpham||74||

vistāribāhukarabaddhamuhūrtasaṃstha-

candrārkamaṇḍalarucā sthagitāntarikṣam|

lakṣmīṃ bibharti ghaṭitāparacāruśaṅkha-

cakreva mūrtiradhikaṃ tarasollasantī||75||

trailokyalaṅghananirargaladaṇḍapāda-

ghātocchvasatkanakakarparavibhrameṇa|

uttambhyate maghavatastridaśādhipatya-

līlātapatramiva nirjaravaṃśalakṣyā||76||

itthaṃ samagrabhuvanākramaṇena śārṅga-

pāṇerasau kva nu gatā balidānavaśrīḥ|

prakṣālitena caraṇena samaṃ viriñca-

hastāravindakarakārghajalacchaṭābhiḥ||77|| (navabhiḥ kulakam)

līlāvidhau bharanipīḍitaśeṣabhoga-

śayyājuṣo murariporapi nābhipadmam|

yenāmburāśitanayāhṛdayena sāka-

mākampitaṃ karatalāgravighaṭṭanābhiḥ||78||

udbhavyate jalataraṅgaghaṭāmarudbhi-

rambhonidhāvabhihataṃ harinābhipadmam|

%p.500

adyāpi yatkaratalavyaparoṣaṇābhi

ghātasmṛtivyatikarādiva baddhakampam||79||

kvāsau madhurnanu gataḥ saha kaiṭabhena

yasyādipūruṣakaronmalanādasṛgbhiḥ|

vyapte 'mbhasi sphuṭadalakṣitatāmrakaṇṭha-

cchedā jhaṣā jhaṣanidho śvasiteṣu celuḥ||80|| (tilakam)

kiṃ kīrtitairbahubhiratra mahāurendrai-

rindrānujena raṇabhūmiṣu jaghnire ye|

saṃkṣepa eṣa ditijādhipa matpratīpa-

vārtāntarāyamabhiṣeṇanamindumauleḥ||81||

vispaṣṭadaṇḍaghaṭanā sphuṭamaṣṭamūrti-

senādhunā śithilitavyavasāyabandhā|

abhyetya bhasmadhavalā bhavatāṃ karoti

kampaṃ jarāgamadaśeva vijṛmbhamāṇā||82||

uttaṃsitoḍḍapatikhaṇḍamṛṇālakāṇḍa-

kalmāṣitānalakaḍārakarālacūḍam|

phenacchaṭāśabalitāviralapravāla-

vallinikuñjamiva dugdhamahāsamudram||83||

pratyagroṣṇīṣacandrāmalakiraṇaśikhāśleṣanihnūyamāna-

preṅkhaccūḍākapālodarakuharadarīghūrṇanāmandavegaiḥ|

%p.501

śaṅkhakṣodāvadātaiḥ skhalanakhalakhalārāvamaukharyabhāgbhi-

rmandākinyā jalaughairlulitagirisutābhāgadhammillabandham||84||

svaḥsindhoḥ
kapilajaṭānikuñjavellacchevālāmalajalavīcisicyamānaiḥ|

utkhātāṃ pulinagataiḥ kapālahaṃsairbibhrāṇaṃ
bisalatikāmivendulekhām||85||

āsādya saṃyugamukhe śaśikhaṇḍamauli-

mahnāya jarjaritadurdharadhairyabandhāḥ|

muktābhimānalaghavaḥ kakubho bhajanti

sārdhaṃ tadīyayaśasā na cireṇa daityāḥ||86|| (cakkalakam)

uddaṇḍāmbhojakhaṇḍaślathanibiḍapuṭakroḍadhūlīkaḍāra-

krīḍatkaṇḍūlagaṇḍāmaragajamṛditāpāṇḍuḍiṇḍirapiṇḍā|

piṇḍeśurāḥ puro vaḥ punarapip laḍahākhaṇḍalastrīstanāgra-

pre"khatkallolakāṇḍā bhavati surasarinmattakārṇḍavaśrīḥ||87||

jṛmbhārambhābhirāmaślathamukulamukhālakṣyalakṣmīkapakṣma-

preṅkhadbhūlīpiśaṅgabhramarakavalitāmandaviṣyandagarbhaḥ|

krīḍantyaḥ kalpavallīkisalayakalikāḥ komalāḥ karṇapūra-

premṇā lumpanti hastaiḥ sarabhasamacirānnandane nākanāryaḥ||88||

tāvadbāṣpāmbupūraplutanayanayugasvarganārīkarāgrai-

rjyotsnāgauratviṣo 'mī tava sadasi dhutāścāmarā visphuranti|

yāvatsaṃhāravelāmiva na gaṇacamūmāgatāṃ saptalokī-

citrākāravyavasthāvighaṭanacaturāmīkṣase candramauleḥ||89||

saṃpratyeva krodhavahnau pataṃgā jātā gehenandino yanna yūyam|

tanme nājñāmaṇḍalasragvibhūṣāṃ prāpto mūrdhā
dhūrjaṭerdaityanāthāḥ||90||

%p.502

ityākṣipya pragalbhaṃ danutanujapatīnroṣarūkṣāruṇākṣāṃ-

statkālālaṅghyatejaḥprasaragurubharavyāhatārkaprakāśaḥ|

piṃṣanratnāṅgadālīṃ dhutakapiśarajaḥ kalpitāśāṅgarāgāṃ

sāṅgārāpāṅgadṛṣṭiḥ kathamapi kupitastatsabhāṃ dūta
aujjhīt||91||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtapratigarjitaṃ
nāmāṣṭātriṃśaḥ sargaḥ|

ekonacatvāriṃśaḥ sargaḥ|

niṣkramya kāñcanagireratha nākasindhu-

kallolaśīkarakaṇakṣapitādhvakhedaḥ|

majjannamarṣabhuvi pārṣadapuṃgavo 'sā-

vabhyājagāma śaśiśekhararājadhānīm||1||

tasmai sabhātalagatāya kṛtapraṇāmaḥ

sarvaṃ nyaedayadarātiviceṣṭitaṃ tat|

tasyājñayātha samarapravaṇasya dadhyau

nandī jagattrayajuṣāṃ pramathādhipānām||2||

abhyeyivāṃsyatha gaṇādhipasādhanāni

pātālaśailajaladhitridivālayebhyaḥ|

%p.503

saṃdarśayannasakalendubhṛto didṛkṣo-

rityagrataḥ praṇatamaulirasāvavocat||3||

ālokayotkalakakalāni raṇotkacitta-

vṛttīni nātha gaṇanāthabalānyamūni|

niḥ'seṣadaityapṛtanādalanotsukānāṃ

tulyānubhāvabalatā bhavataiva yeṣām||4||

bibhrajjaṭāḥ kaṇiśaśūkaśikhāpiśaṅgī-

rākāśayānaguruvegavilolabandhāḥ|

vaikuṇṭhanābhisarasīruhakesarāgra-

saṃkrāntadhūlikapilā iva dairghyabhājaḥ||5||

ekena māsamiva darśitaparvasaṃdhi-

māṣāḍhamakalayatā karapallavena|

anyena viṣṭarasaroruhakhaṇḍanārthi-

haṃsopamāspadakamaṇḍalunā virājan||6||

puñjīkṛtācchaśubhabījamanohareṇa

ratnākṣasūtravalayena virājamānaḥ|

aṃsāvalambi śabalaṃ mṛgacarma bibhra-

dākāśadeśamiva lagnamudaṃśutāram||7||

%p.504

acchāṅgulīyakaśikhāśikharasthahāri-

hārītadehaharitāśmamarīcicakaḥ|

ambhojīnīvanamivāsanapuṇḍarīka-

khaṇḍāntaraprasavakāraṇamudvahaṃstam||8||

vedhāḥ svayaṃ sa vidhutāsanapuṇḍarīka-

pakṣmacchaṭāvikaṭakoṭiparāgapiṅgāḥ|

āsannadaityadalanotsavaviprakīrṇa-

piṣṭātakā iva diśaḥ samupaiti kūrvan||9|| (pañcabhiḥ kulakam)

śārṅgaṃ nadatyadhiviropitakoṭilagna-

kalpakṣayānalaśikhojjvalaśiñjinīkam|

śaureḥ pravālavalayaprabhayāvalīḍha

ullolamaṇḍalamiva kṣubhitasya sindhoḥ||10||

vakṣaḥsthalāmbarakṛtāspadakaustubhārka-

vispaṣṭapāṭalamayūkhaśikhāvamṛṣṭam|

nīlotpalākaramiva svayameva mukta-

koṣaṃ samīkarabhasena bibharti khaḍgam||11||

asyātasīkusumadāmarucaḥ kṛpāṇa-

paṭṭena nirmalakarālakareṇa bāhuḥ|
saṅgrāmabhūmiṣu bhayaṃkaratāṃ kalinda-

kanyājalaugha iva kāliyabhogināpat||12||

%p.505

ātāmrakaustubhamarīciśikhāvalīḍhaṃ

yuddhonmukhī mukhamapāvṛtamudvahantī|

daityendraśoṇitarasāsavapānagoṣṭhī-

yogyāmivāsya suranātha gadā vidhatte||13||

asyādhipāṇi racitasthitireṣa lakṣmī-

mīṣadvinidramukhakairavakorakaśrīḥ|

kundatviṣā daśanacandrikayāvakīrṇa-

mūrtirbibharti śaśiśekhara pāñcajanyaḥ||14||

vakṣaḥsthakaustubhamarīcivilaṅghyamāna-

masyaścakāsti karapaṅkajavarti cakram|

pratyagraṭaṅkavinikuṭṭanamuktarakta-

dhārāruṇīkṛtamivāhimaraśmibimbam||15||

daityāsravisravikaṭāśriśikhāsahasra-

niṣṭhyūtadhūsaritadiṅmukhavarti(hni)dhūmam|

vajraṃ pulomatanayāpatirapyamukta-

nīlābhragarbhamiva bibhradasāvupetaḥ||16||

helādhutaśravaṇatāpalāśakoṭi-

bhāgādhirūḍhadhavalacchaviśaṅkhahaṃsam|

ābhāti bhāsurarucirdahano 'dhiruhya-

sūryaprakāśa iva pāṇḍurapuṇḍarīkam||17||

eṣo 'ñjanadviradamūrjitadānavāri-

dhārāndhakārabharanihnutabhāskarāṃśum|

%p.506

paśyāñjanācalamivonnatagaṇḍaśaila-

māruhya saṃyugarasānmarudabhyupetaḥ||18||

merāviva sphuritakāñcanagaurabhāsi

saṃhāradhūmanikarāñjanamecakārciḥ|

stamberame kṛtapadastarasā paraiti

paśyāmareśa yama eṣa gṛhītadaṇḍaḥ||19||

śmaśruprarohajaṭilaṃ bhuvanatrayaika-

grāsaspṛhāvivṛtamūrdhvapiśaṅgakeśam|

vaktraṃ dadhadvikaṭamādivarāhaghora-

ghoṇābhighātadalitāvanirandhraraudram||20||

niḥśeṣavadhyajanatākaravīrapuṣpa-

śeṣāmivekṣaṇaruciṃ dadhadasratāmrām|

āruhya kāsaramakhaṇḍitadaṇḍacaṇḍa-

hastaḥ puro 'sya ramasadupayāti mṛtyuḥ||21|| (yugalakam)

saṃdhyānubandh gaganaṃ caṭulīkaḍāra-

cūḍātḍidbhiriva paśya vidarśayantaḥ|

āyānti kajjalamalīmasadehadīpti-

luptātapaprasaramīśvara yātudhānāḥ||22||

pāśī spṛśanpaśamivāntakarasya pāśa-

māruhya nāgamupagacchati supratīkam|

%p.507

ālolakarṇaśikharānilavegakṛṣṭa-

kumbhasthalaskhalitamauktikatārahāram||23||

paśyārthanathamavalambitśaṅkhapadma-

magre gadādalitadaityacamūttamāṅgam|

śārṅgāyudhaṃ javavatātra garutmateva

padmaprabheṇa kariṇāntikamāpatantam||24||

siṃhājināni paridhārabhasavyudāsa-

saṃdaṣṭatārakatayā ghaṭitānyuraḥsu|

nirbhinnagandhagajakumbhataṭāvasakta-

muktāphalairiva nakhaiḥ pravibhānti yeṣām||25||

tanvanti vītavasaneṣu vapuḥṣu mauli-

mugdhāmṛtāṃśukalikā rabhasena yeṣām|

jyotsnātapāmbaramalaṃ vimalaṃ svakānti-

saṃtānasaṃśayitabhūtiparāgalekham||26||

abhyāpatanti ta ime vikaṭonnatāni

rudrāḥ sureśa phaṇikaṅkaṇibhiḥ karāgraiḥ|

āsphālya visphuradarātiruṣā nijāṃsa-

kūṭaiḥ sahaiva kakudāni kakudmatāṃ vaḥ||27|| (tilakam)

dānāmbuvṛṣṭimabhito vikaṭaiḥ kirantaḥ

saṃvartadurdinaghanairiva gaṇḍabhāgaiḥ|

vinyastapādabharabandhuritāvanīdhra-

mete 'dhirūḍhavasavaḥ kariṇo 'bhyupetāḥ||28||

%p.508

niḥśeṣaśātravakulapralayāgnidhūma-

daṇḍāyamānakarakṛṣṭakṛpāṇapaṭṭāḥ|

vidyādharādhipatayaḥ śibiraṃ viśanti

pāriplavaśravaṇakuṇḍalamaṇḍabhāgāḥ||29||

āsajya sajjasamarā viśikhāndhanuḥṣu

hastāṅgulīlaghuvivartanatāranādān|

ete viśanti śibiraṃ śivaśevadheste

viśve 'śvinau ca tuṣitāśca sasiddhasādhyāḥ||30||

niṣṭhyūtanākanagarapratibaddhasindhau

bimbodare śabalimānamupādadhānā|

chāyā ca yasya śaśalakṣmamayī vibhāti

viṣyandamānayamunājalanirjharaśrīḥ||31||

sa śvetadiggajapateradhiruhya pṛṣṭha-

mabhyeti dīrghavikaṭaiḥ pṛtanāṅganānām|

netrotkarairamṛtavarṣibhirindureṣa

dattāñjanairnijakarairiva dṛśyamānaḥ||32|| (yugalakam)

yoktrīkṛtaiḥ phaṇigaṇairatigāḍhabandha-

tīvrārtisītkṛtisamīranibhena śītān|

skhandhānilāniva nipīya punarvamadbhi-

rābaddhavājini rathe racitapratiṣṭhaḥ||33||

%p.509

kalmāṣitāmbaratalonnatapakṣmabhāra-

nirdhūyamānasitacāmaramaṇḍalīkaḥ|

saṃkocabandhaparihāradhiyā salīla-

manvīyamāna iva nātha kumudvatībhiḥ||34||

yogāśritāparavapurjaraṭhapratāpa-

saṃpattireṣa haritacchavisaptapattraḥ|

bhānuḥ śaratsamayavibhrama eti paśya

riktīkṛtāvajitavāsavavāsaraśrīḥ||35|| (tilakam)

rūḍhagūḍhacaraṇolbaṇamārgaṇāni

kallolacāpavalayāni vinirdhuvantaḥ|

saptāpyamī kalakalākulitāntarikṣa-

mabhyāgatā jaladhayaḥ sataraṅgiṇīkāḥ||36||

kṣoṇībhṛto 'pyupagatāḥ śibiraṃ navābhra-

kārāgṛhānkaṭakabhūmiṣu bibhrataste|

bandīkṛtakṣapitapakṣatidṛṣṭasāra-

vajrārbhakāniva ca garbhagatācirāṃśūn||37||

saṃvartavāridaghaṭāpi gabhīraghora-

ghoṣānubandhabadhirīkṛtasaptalokā|

%p.510

abhyeti vaḥ samaradundubhitāṃ cikīrṣu-

reṣāṃ taḍitkiraṇakoṇakṛtāñcitaśrīḥ||38||

abhyāpatanti vikasatphaṇacakravāla-

ratnotkaraiḥ kirṇapallavitāntarikṣāḥ|

dikpadminīrvikacapāṭalapuṇḍarīka-

khaṇḍā ivoragabalāni vidarśayanti||39||

udbhūtacandrakarapāṇḍuracāmaraugha-

mojasvitāṃ dadhadadhaḥkṛtavātaraṃhaḥ|

ābhāti karka'sabalaṃ surarājasainya-

maśvīyamañcitataraṃ ca rasatkhalīnam||40||

savyālabhūṣaṇatayonnatakāyamāna-

śobhā nitāntamalagardabharāsabhīkā|

caṇḍī narendraśibirakṣitinirviśeṣa-

rūpā karālakarabhā rabhasādupaiti||41||

ratnākṣasūtravalayaṃ parivartayantī

nakṣatramaṇḍalamiva kṣaṇadātitāram|

%p.511

brāhmī karākalitadaṇḍakamaṇḍaluśrī-

reṣā śivātra śibire kṛtasaṃnidhiryaḥ||42||

ābhātyasau saralamugdhamṛṇālakāṇḍa-

kandāvalīkavalanākulatāṃ dadhānaiḥ|

kundacchadachabibhiracchatadīyagarbha-

dugdhacchaṭāpariṇateriva vāhahaṃsaiḥ||43|| (yugalakam)

udvṛttadānavacamūpatikaṇṭhapīṭha-

niṣṭyūttaśoṇitamalīmasaśātadhāram|

prācīva diktapanabimbamudaṃśurāśi

cakraṃ dadhatyupanatānagha vaiṣṇavīyam||44||

traiyambakī kaṭakameti vijihmakoṭi-

meṣā kirīṭaghaṭitāṃ dadhatīndulekhām|

bhāsvattṛtīyanayanabhrukuṭivyudasta-

vinyastabhāsmanaparāgalalāṭikābhām||45||

cāmuṇḍayā paruṣabhasmaparāgapūrṇa-

mākīrṇamasthiśakalaiḥ sakapālakhaṇḍam|

bibhrāṇayā vapuradhiṣṭhitamīśa dūra-

metacchbhaśānagṛhadevatayeva sainyam||46||

candrasya ca pratikṛtiḥ krtarāgabhaṅga-

cetaḥ prasādadhavalāṃśusudhāmarīciḥ|

%p.512

āgacchati cchuritadivichavirṃ tavāccha-

hāsacchaṭābhiriyamucchalitamburāśiḥ||47||

preṅkhatkapālaraśanāguṇarāsabhīya-

carmāmbarāṅkitabhayaṃkaramūrtireṣā|

yāmyā tavaiti śibiraṃ śiva śāvahasta-

karṇāvataṃsakalānukulitānanaśrīḥ||48||

ākasmikapralayaghasmaravahniheti-

bhasmīkṛtākhilakulācalanirviśeṣaiḥ|

śeṣāṃ nibadhya dhavalairapi lokapāla-

pālīkapālapa.alairiyamuttamāṅge||49||

gaṅgātaraṅgaparimṛṣṭaviṭaṅkakoṭi-

khaṭvāṅgasaṅgiparameṣṭhijaṭānikuñjā|

preṅkhatparetapatipattraviṣāṇagarbha-

niṣpītasaptabhuvanakṣatajāsavaśrīḥ||50||

adhyāsya rāsabhasabhādhipatiṃ trilokī-

saṃhāraragarabhasena sabhīti sainyaim|

saṃrambhabhāsvaramukhī bisabhaṅgagaura-

dantāṃśureti śibiraṃ tava kālarātriḥ||51|| (tilakam)

kālī ca kokilakalāparuciḥ karāla-

daṃṣṭrāṅkuraiti samarotkalikākulaiṣā|

nirdagdhakāla kalikālakalaṅkaketu-

rudbhinnaratnakalikeva vidūrabhūmiḥ||52||

%p.513

iti giramupakarṇyodīritāṃ nandināgre

sakalasamarasenācakravālaṃ smarāriḥ|

nijaśibiraniveśāvāsabhūmīḥ praṇāma-

ślathavikaṭakirīṭaṃ prahiṇottanmukhena||53||

tigmāṃśusyandanāśvadrutakhuradalitavyomavaidūryaratna-

kṣodacchāye 'tha sāyaṃ malinayati tamaḥ paṅkapūre dharitrīm|

ruddhālokāḥ kulāyagraharabhasarasatpattrinādānubandhai-

ranyonyālāpamārādvidadhuriva niśi vyākulā digvayasyāḥ||54||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyasaṃbhāro
nāmaikonacatvāriṃśaḥ sargaḥ|

catvāriṃśaḥ sargaḥ|

prāpte prabhātasamaye 'tha śaśāṅkamauli-

rudbodhito vividhabhāgadhasūtavāgbhiḥ|

abhyāhatānakaśatadhvanidattasaṃjñaḥ

senāsaridbharitamaikṣata sainyasindhum||1||

tasyātha saṃbhramavalatphaṇacakravāla-

murvītale 'dhipatinā phaṇimaṇḍalīnām|

saṃstambhitaśravaṇatālamudañcitākṣa-

mākarṇito vidhuritasthiti diggajendraiḥ||2||

brāhmāṇḍakhaṇḍatalavāraṇakharvyamāṇa-

mūrtidigantaragurupratiphāladīrghaḥ|

%p.514

puñjīkṛtaḥ kṣititale ghanatāmavāpya

bhindanrasātalamivātibhareṇa bhūyaḥ||3||

kampākulīkṛtasasaṃbhramalokapāla-

pālīpuraṃdhrihṛdayo bibharāṃcakāra|

prasthānadundubhiravaḥ kṣayakālavalga-

duttālakālakaratālaninādalīlām||4|| (tilakam)

utsṛjya saṃyugarasādatha tasya deha-

bhāgārdhasaṃdhighaṭatanāṃ niriyāya gaurī|

taccittabhāgagatasattvavidhūtabhīru-

vaiklavyayogamiva mānasamudvahantī||5||

unnidrakarṇaśikharārpitapārijāta-

līlāvataṃsagalitairmadhuśīkaraughaiḥ|

saṃsicyamānamiva kuṅkumapattrapaṅka-

lekhāṅkitaṃ śuci kapolatalaṃ vahantī||6||

līlānatena sakalāṃ karapallavena

lāvaṇyakāntimamalāmiva saṃpramārṣṭum|

preṅkhatpinākimukuṭāspadacandraraśmi-

dhūlicchaṭāmalinitacchavimīhamānā||7||

ekāvalī viracitā kucamaṇḍale 'tra

tuṅgatvamīyuṣi parasparapīḍanena|

%p.515

tatspardhayeva savalītrayatāmavāptaṃ

muṣṭigrahe 'pi śithilaṃ dadhatīti madhyam||8||

pratyagrayāvakarasasphuraṇāruṇāgra

bhāsvannakhendukiraṇaprakarāpadeśāt|

saṃdhyāṃ prasādanaparāṃ galitābhyasūyā-

mārabdhapādapatanāmiva dhārayantī||9|| (pañcabhiḥ kulakam)

tasyā mukhaṃ sarabhasārpitakāntadṛṣṭi-

rdṛṣṭvā cirādatha śaśāṅkakalāvataṃsaḥ|

saṃdarśaneṣu nayanatritayaṃ nimeṣa-

doṣopaghātaghaṭanojjhitamabhyanandat||10||

niryāya tasya vapuṣaḥ sucirādavāpta-

gāḍhopagūhanarasotpulakānubandhaḥ|

prasthānamaṅgalavidhirvidadhe tayātha

sevotsavapravaṇamātṛgaṇopanītaḥ||11||

tasyāpinehurabhimantritamātmanaiva

vakṣaḥsthale gaṇacamūpatayaḥ kathaṃcit|

kaṇṭhaprabhāśabalabhāsi pinaddhaloha-

jālāntarabhramavimugdhadhiyastanutram||12||

mandākinīsalilanirjharasicyamāna-

bhāsvattṛtīyanayanānaladhūmadigdhaḥ|

%p.516

tasyātatāyiśarapātabhiyādhimauli

saṃvītakaṅkaṭa ivāmṛtaraśmirāsīt||13||

tatkālalolasurasindhutaraṅgabhaṅga-

visrastabandhalulitaṃ ca jaṭākalāpam|

uṣṇīpabhogipatireva babandha tasya

gāḍhaṃ punaḥ pratidiśaṃ phaṇamaṇḍalībhiḥ||14||

chāyāndhakārakaluṣīkṛtapīnakaṇṭha-

pīṭhasphuradbhujagarājaphaṇāmaṇiśrīḥ|

tasyājimaṅgalanibaddhanavendranīla-

kaṇṭhatravibhramamadhatta ca kālakūṭaḥ||15||

daṃṣṭrākarālamukhakaṃdaraniryadagni-

jvālāvalīdurupalakṣyakarālajihvam|

śūlaṃ ruṣārirudhirāsavapānagoṣṭhī-

saṃrambhalolavikaṭauṣṭhapuṭaṃ jajṛmbhe||16||

bhogīndrabhogakaṣaṇapratipannamadhya-

kārśyaṃ purā jalanidhermathanaprasaṅge|

tasyātha mandaramivāhipatiścakāra

kodaṇḍadaṇḍamadhiruhya sanāthakoṭim||17||

saṅgrāmadohadarasāditi śītaraśmi-

maulau pinaddhakavace vacasātha tasya|

pratyuttaratnaśakalacchaviśāritāni

varmāṇi bharmaghaṭitāni gaṇāḥ pinehuḥ||18||

%p.517

saṃvitalohamayavarmavapurbabhāra

babhrorupoḍha raṇamaṅgararatnamālam|

astācalābhimukhapātinibaddhapaṅkti-

nakṣatracakraśabalāmbaravartmalīlām||19||

pratyuptalohitakaratnakaṇāṃśusāra-

nīlābhrakacchavitanucchadamūrtiruccaiḥ|

saudāminīruciradāmamarīcibhinna-

lolābhravibhramamadhatta śilādasūnuḥ||20||

saṃhāradhūmamalinā kaladhautasānu0-

bhāgāntare nipatitā rajanīva meroḥ|

vakṣaḥsthale sarasakuṅkumapaṅkabhāji

bhāti sma kālamusalasya dṛḍhātha māḍhī||21||

abhyunmiṣanmarakatāṃśuśikhāsahasra-

saṃlakṣyamāṇaparabhāgatanutrabandhā|

ābaddhaśebalalavā nalinīva nāga-

vaktrasya mūrtirarucatsphuṭapuṣkaraśrīḥ||22||

hautāśaneḥ kavacamecakitā ca mūrti-

ruddīptiratnaghaṭitoruśirastrabandhā|

ābhādanekavikaṭodayaśailaśṛṅga-

lagnārkabimbavalayeva yugakṣayadyauḥ||23||

%p.518

uddāmasaṃyugarasasphuṭitavraṇottha-

raktacchaṭāvikaṭabindunibaddharandhram|

pratyuptadīptataranūtanapadmarāga-

māsīdivātiguru daṃsanamagnikasya||24||

vakṣaḥsthale bṛhati hetiśatābhighāta-

rūḍhavraṇasthapuṭitasphuṭasaṃniveśam|

caṇḍeśvarasya śuśubhe śubhalohavarma-

sāvartamambha iva sānutaṭe himādreḥ||25||

durvāravairivaravāraṇavīrabhadra-

vakṣaḥsthalīvinihitā virarāja māḍhī|

saṃvartameghamalināsurasaṃprahāra-

lakṣmīvadhūmukhaviguṇṭhanajālikāśrīḥ||26||

abhraṃkaṣollasitaketanavaijayantī-

kalmāṣitāmbaratalāḥ pratimā vahantaḥ|
rakṣādhikāranavabhūtisudhopalepa-

pāṇḍutviṣo racitasaṃnidhayaḥ suraughaiḥ||27||

stamberamā mukharitāmbaraśaṅkhaghaṇṭā-

ḍhakkāravā dhavalacāmaracāruśobhāḥ|

vispaṣṭadantamaṇitoraṇasaṃniveśāḥ

sainyairyudhe vidadhire surasadmarūpāḥ||28|| (yugalakam)

%p.519

pratyagramauktikavitānanidhānakumbha-

rakṣākulājagarabibhramahastadaṇḍāḥ|

rejurgajā vikacakīcakayaṣṭikoṭi-

velladvilolakadalīvikarālapṛṣṭhāḥ||29||

kumbhasthalīnihitamaṅgalamālikāgra-

viṣyandamānamadhupaṅkanilīnabhṛṅgāḥ|

lakṣmīṃ dadhuḥ śikharalagnadvāgnidhūma-

jālākulāḥ kulanagā iva mattanāgāḥ||30||

utkarṇatālapavaneritakumbhakūṭa-

sindūradhūlipaṭalacchuraṇābhirāmam|

uddhūtatāmarasareṇupiśaṅgyamāna-

dikcakravālamuṣasīva babhūva viśvam||31||

līlācaladdhavalacāmaracakravāla-

śāīkṛtākhiladiśo 'tha sahasrasaṃkhyāḥ|

utkīrṇapattramakarīśataśātakumbha-

paryāṇapaṭṭaviniveśakarālapṛṣṭhāḥ||32||

māṇikyakhaṇḍakhacitāñcitahemabhāsva-

dāyānadīdhitipiśaṅitadigvibhāgāḥ|

udraśmiratnakaṇaśāritaśātakumbha-

preṅkhatkhalīnasakhaṇatkṛtivaktrabhāgāḥ||33||

%p.520

sāṅgrāmikīṣu kuśalairgamitāstadānīṃ

vīthīṣvamandatarasaḥ pṛtanāturaṃgāḥ|

svedodabinduśabalastuvabhāgavaktra-

śobhāḥ sudhodgamanalagnakaṇā ivāsan||34|| (tilakam)

sānukatāṃ vidadhato 'pyupamānaśūnyā

mandā api glapitacaṇḍasamīravegāḥ|

ākuñcitordhvakhuradaṇḍavibhaktapāda-

vinyāsacārugatayasturagāḥ prasasruḥ||35||

bhāti sma mūrtiranilaughavighaṭyamāna

māñjiṣṭhacāmaratayā caturāñcitānām|

utpetuṣāṃ kila purā śikhinastadīya-

jvālākalāpaniciteva turaṃgamāṇām||36||

lakṣmīṃ dadhurvipulakairgamanairabhīkṣṇa-

maṅgaiśca cāruśucibhiścaturasrapuṇḍrāḥ|

paryāṇapaṭṭapaṭalaisturagā nigāla-

bhāgaiśca devamaṇiśobhitasaṃniveśaiḥ||37||

%p.521

saṅgrāmanāṭakakutūhalināṃ tadānī-

mutthāpakena dadhato mudamuttamānām|

vispaṣṭabhāṇḍarucayo 'tivicitrarūpā

lakṣmīṃ dadhurjavanikāmahitāsturaṃgāḥ||38||

vistāraśāli kṛtibhiḥ kṛtarūpavarṇa-

māviddhagāmikaraṇapravibhaktaśobham|

savyañjanakramamarājata dhātuvādya-

līlāṃ dadhānamanupaplutamaśvasainyam||39||

nirdhūtakesarasaṭāvalitāñcitāgra-

bhāgaṃ patadbirabhitaḥ pṛtanāturaṃgāḥ|

cakrustarāṃ divi tadutpatanābhiyoga-

yogyāmiva kṣaṇavilagnapadaiḥ khurāgraiḥ||40||

%p.522

vistāraruddhavasudhāḥ pratibaddhaketu-

sītāpaṭāñcalavivalganaśāritāśāḥ|

sajjākhilopakaraṇāḥ samarāmburāśi-

potaśriyaṃ sapadi śiśriyire rathaughāḥ||41||

ākrāntayānavarataṃ bhaṭanāyakena

cītkārasītkṛtimanoramatāṃ dadhatyā|

saṃdarśitoruyugasajjaghanaśriyāpi

tatrābhiyogasamaye rathakaṭyayā śrīḥ||42||

āyodhanānuguṇaveṣaparigrahācca

tejasvinastadapanuttaya āvirāsan|

saṃhārabhānava ivākhilalokasarga-

nāśasphuratkiraṇadanturamaṇḍalāgrāḥ||42||

śītāṃśumaulirapi kesaricakravāla-

yoktrīkṛtāhipatibhogasahastrabhīmam|

adhyāruroha rathamagniśikhāpiśaṅga-

māyodhanānuguṇaveṣaparigrahaśrīḥ||44||

%p.523

uṣṇīṣabhogiphaṇaphūtkṛtivātaghāta-

puñjīkṛtatripathagājalaveṇiśubhram|

tasyoṣṇavāraṇamadhāryata bhāgalagna-

māṇikyakhaṇḍakhacitonnatahemadaṇḍam||45||

tasya prakīrṇayugalaṃ śaśiraśmiśobhi

śabdānubandhimaṇikasbubhuje tadānīm|

pārśvasthite dudhuvutuḥ svayambhyupetya

mandākinī sarabhasaṃ yamunā ca bhaktyā||46||

yenāśu nirdhutasaṭābharamambarāgra-

mārohatā ni'sitapāṇijamaṇḍalena|

naktaṃmukheṣu śaśabhṛtprasabhaṃ vyadhāyi

bimbāvalambiśaśadāraṇakāndiśīkaḥ||47||

ākarṇya yasya madaśoṣaviṣaṇṇabhṛṅga-

gaṇḍasthalāḥ sapadi ruñjitatāranādam|

aṅgeṣu bhītibharasaṃkucitā nijeṣu

vāñchanti dūramiva dikkariṇaḥ praveṣṭum||48||

śrīkaṇṭhaśekharaśaśāṅkakalākarāla-

vellatsaṭāpaṭaladhūnanabaddharoṣaḥ|

utplutya dārayitumīhata eva vajra-

sūcīśitairnakhamukhairapi mārutaṃ yaḥ||49||

tasmiṃstuṣāranikurumbavipāṇḍubhāsi

siṃhīsute vidalitāñjanamecakārciḥ|

%p.524

kātyāyanī kṛtapadā śriyamāsasāda

prāleyaśailagatanūtanameghavallyāḥ||50|| (cakkalakam)

śārṅgāyudho 'pi bhuvanakṣayakālavahni-

śaṅkākulīkṛtasurāsuracakravālam|

tārkṣyaṃ vidhautakaladhautapi'saṅgapakṣa-

mātmīyadehabharakharvitamadhyarohat||51||

tārkṣyo 'pi cañcupuṭadaṣṭabhujaṃgamūrti-

bhāsvatphaṇāmaṇirucicchuraṇāruṇena|

pṛṣṭhena vigrahabharaṃ vasudevasūno-

rjagrāha dānavaraṇasya ca cetasoccaiḥ||52||

kṣoṇīva pakṣapavanoddhṛtaśailajāla-

muttiṣṭhataḥ śitanakhāgravidaṣṭamurtiḥ|

tasyādhinākamatanurbibharāṃcakāra

śobhāṃ kṣaṇaṃ caraṇakoṭigatābhralekhā||53||

piṅgatviṣaṃ kavalitoragacakravāla-

niryadviṣāgnipariṇāmavaśādivāsau|

vistāritāṃ nabhasi hemamayīṃ patatra-

paṅktiṃ dadhatsarabhasoḍḍayanāya reje||54||

udgacchato gaganavartma garutmato 'tha

dūrāvagāhadṛḍhabhinnarasātalāgnāḥ|

ākrṣ.ṭamuktavasudhāḥ kṣaṇavighnakheda-

mātenurasya girisaṃhatayaḥ kathaṃcit||55||

%p.525

sthulāsthigaṇḍaśikharojjhitadānavāri

dhārāndhakāritadiśaḥ suralokapālāḥ|

vinyastaśailagurupādavirugṇabhūmi-

bhāgānyathāyathamathāruruhurgajendrān||56||

tāvatpratītamanasi pradhanotsavāya

darpādvinirjitaripau bhaṭacakravāle|

bālājano balavadākulatāṃ jagāma

tatkālasaṃbhramavilolavilocanaśrīḥ||57||

saṃstambhitā api tu maṅgalabhaṅgabhīro-

rbhīrorviṣādavaśaśūnyadhiyastadākṣṇaḥ|

nirdhautakajjalavidhūsarita nirīyu-

rindīvarānmadhukarā iva bāṣpaleśāḥ||58||

ādhīyamānamatisaṃbhramavepamāna-

visrastabāhulatayā bubudhentarāyam|

prasthānamaṅgalavidhānamapi pravīraḥ

saṅgrāmarāgarabhasollasacittavṛttiḥ||59||

baddhaspṛhaṃ dayitayā karavālayaṣṭi-

rālokitā bhaṭajanasya karapratiṣṭhā|

prāptā śititvamadhikaṃ tadapāṅgabhāsā

dhauteva tatkṣaṇamarājata visphurantī||60||

patyau raṇāya calite guruśokavṛtte-

rvāmabhurvaḥ sapadi kārśyadaśāṃ vrajantyāḥ|

%p.526

māṇikyakamburavanau patitaḥ karāgrā-

llāvaṇyacandrapariveṣa iva vyarājat||61||

vaktraṃ vilokayitumūḍharasā cirāya

patyurvadhūrnihatamaṅgalarocanārdrān|

dodūyamānahṛdayā saviśeṣameva

siddhārthakānracayati sma lalāṭapaṭṭe||62||

āliṅgya gāḍhamaparā paricumbato 'tha

vaktraṃ priyasya samarāya viniryiyāsoḥ|

uṣṇoṣṇaniḥśvasitatatkṣaṇagāḍaśuṣka-

tāmbūlapaṅkarasamoṣṭhayugaṃ cakāra||63||

guptistanoriti kṛtādarabandhamādau

sparśāmṛtavyavadhirityapi sābhyasūyam|

bhāvadvayāśrayimanāḥ parirambha ittha-

maikṣiṣṭa varma dayitasya vadhūḥ pinaddham||64||

iti samaravimardautsukyabhājaḥ pravīrāḥ

kathamapi dayitābhirmucyamānā gṛhebhyaḥ|

sarabhasamatha puryā niryayuḥ sorjagarjaṃ

rathaturagavimardakṣobhite ratnasānau||65||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyasaṃrambho nāma catvāriṃśaḥ
sargaḥ|

%p.527

ekacatvāriṃśaḥ sargaḥ

atha kathamapi tasyāḥ saṃkaṭadvārasīmna-

stridaśagaṇavariṣṭhairañjasanvīyamānaḥ|

śrutaharijayaśabdaḥ sphītavāditraghoṣai-

rgirikaṭakataṭāntānnirjagāmendumauliḥ||1||

kvaṇitamukharaghaṇṭācakravāladhvajāgraṃ

rathavaramadhiruhya prasthitasyotpatākam|

svayamavahitacetā maṅgalaṃ saṃvidhitsuḥ

sarabhasamabhidadhmau vaiṣṇavī tasya śaṅkham||2||

navadhavaladukūlaiḥ kalpitāḥ sainikānāṃ

'saśikarasitakīrtikṣīrasindhūrmibhaṅgāḥ|

dviradaghanabalākāḥ prollasantyastadānī-

manilabalavilolā vaijayantyo virejuḥ||3||

sphuṭamaṇipariṇāhaprasphuratpuṣkaraśrī-

rdrutamupari niyantrā hantumutkṣipyamāṇaḥ|

udayagiriśikhāgrādūravartyarkabimba-

śriyamatanumatānīḍḍiṇḍimaḥ kuñjarasya||4||

%p.528

pratigajamadagandhāgrāṇahelāvyudastaḥ

sphuradudaraniviṣṭaspaṣṭarekho 'grahastaḥ|

śriyamabhṛta kareṇornākasaṃrohaṇāya

drutamiva subhaṭānāṃ baddhasopānapaṅktiḥ||5||

diśi diśi makarandaṃ puṇḍarīkodarebhyaḥ

sarabhasamapi pītvā hārimādhuryamuccaiḥ|

dviradapatimadāmbhastiktamāsvādayanto

virasarasanamantarvaktramuhurdvirephāḥ||6||

pratigajamadhikopādbhāvatāṃ kuñjarāṇāṃ

sapadi mukhapaṭenācchādya vaktrāṇyalīnām|

aviralamadatoyāpānagoṣṭhīnirāse

bahuguṇamapi manye doṣahetuṃ kadācit||7||

śriyamatanuta rakṣābhūtivinyāsapāṇḍuḥ

sapadi madajalena ścyotatā saptadhorvyām|

dviradapatiranīcairvisphuradgaṇḍaśaila-

stridaśanagaragaṅgāsrotasevārkaśailaḥ||8||

dadhurabhinavalākṣārañjitaiścāmaraughaiḥ

śriyamanukṛtavātyāraṃhasaḥ sainikānām|

khuraśikharanipātakṣudyamānākhilorvī-

janitaśikhiśikhaughāśliṣṭarūpā ivāśvāḥ||9||

sthagitasakaladikkānekasaṃkhyānasenā-

janitagurubharoccairanvabhūddbhūri śaṃbhoḥ|

%p.529

kramavidhṛtavimuktoddāmaniḥśvāsatāmya-

tphaṇipatiphaṇadolāndolanaṃ bhūtadhātrī||10||

kariharirathapattivrātanirdhūtadhūli-

prakarajanitakārśyamanvabadhnādadhastāt|

laghuvidalanabhītivyākulātmā kathaṃci-

tphaṇanigaḍasahasreṇāhinātho dharitrīm||11||

balasamudaya aiśe 'tītya gavyūtimātraṃ

sthitavati śibirāgrāvāsabhūmirgṛhītva|

prathamamiva tadānīṃ saugatānāṃ pramāṇaṃ

dviradakulamanalpaṃ kalpanāpoḍhamāsīt||12||

surabalamavalokyāvāsitaṃ kānanāgre

śakunaya urupakṣā dūramutpatya vegāt|

drumaviṭapaśikhāgrābaddhanīḍapratiṣṭha-

svatanayagatatṛṣṇāścerurākāśa eva||13||

kṛtagurutarakampāndolanavyākulāyāṃ

bhuvi vinimitapādaṃ jaṅgamāndrīndrakalpaḥ|

atinibīḍanibaddhaiḥ kalpavṛkṣeṣu senā-

dviradapatibhirāpe na tripadyā vilāsaḥ||14||

%p.530

dṛḍhaniyamitarajjuskandhasaṃdānitānaṃ

srutamadajalagaṇḍābhogakāṣairgajānām|

tvagapatadavarugṇā kānanānokahebhyaḥ

sahajamapi vimūḍhāḥ kaṃ na viśleṣayanti||15||

srutaghanaghanasārakṣodasaugandhyabhājo

maṇitaṭakṛtavīcikṣobhamandākinīkāḥ|

drumagahanaviluptārkāṃśusaṃtāpaśītāḥ

śikharikaṭakabhūmīradhyavātsūrdhvajinyaḥ||16||

sphuṭitavikaṭagṇḍābhogamādyadvirephā

vikasadaviralailākandalīkānanāḍhyāḥ|

upamaṇiguhamadreḥ phullakośātakīkā

yuvatibhiranuyātāḥ kecidāsedururvīḥ||17||

atha śaśadharamauleḥ sainikāḥ sānudeśe

diśi diśi vicarantaḥ kalpitairvājisainyaiḥ|

pratibhayataralākṣaṃ dṛśyamānā mṛgaughaiḥ

sthitiriti ciramāsandarśitācchodanecchāḥ||18||

sarabhasamanubiddhā kenacitsādinoccaiḥ

sphuritataralatārā śyāmalāṃśucchaṭābhiḥ|

vyavadhimiva vidhātuṃ bhītipāriplavākṣī

hariṇayuvatiraicchatsaṃbhramādātmamūrteḥ||19||

%p.531

druttaramapi naṣṭā sādisainyāvamardā-

ttanayamanavalokya kvāpi tatraiva yātam|

punarasunirapekṣaṃ kṛṣṇasārāṅganāgā-

tpadamiha na vipatteḥ kasya tṛṣṇāthavā syāt||20||

śravaṇaghaṭitamaurvīmaṇḍalībhūtacāpa-

cyuticaturataraśrīrdhanvinānvīyamānam|

hariṇamanaparādhaṃ mārgaṇo maṅkṣu bhīttvā

tvaritamiva vilakṣo 'lakṣitaḥ kṣmāmavikṣat||21||

kṣititalagatapuṅkheneṣuṇottambhyamāna-

sphuṭataragalanālaḥ kaścidudgrīva eva|

drutamiva calitānāṃ vallabhānāṃ tadānīṃ

hariṇaśiśurasūnāmūrdhamaikṣiṣṭa mārgam||22||

na khalu jagati śūnyaṃ kiṃcidastīha dhāmnā

yuvatimanusarantaṃ garbhabhārālasāṃ yat|

vikaṭakuṭilaśṛṅgāghātapātena kaṃci-

dvanabhuvi hariṇo 'pi svairamāhantumaicchat||23||

vikaṭaguruviṣāṇādabhrarāṇyavāñci

prasabhamabhihatānāmuttamāṅgāni pūrvam|

giribhuvi hariṇānāmāśu paścādvapūṃṣi

srutadhiralaghuni vyomamārgānnipetuḥ||24||

%p.532

prakaṭavikaṭaśṛṅgaiḥ kānanaṃ mandarādre-

rdadhata iva nivāsaprītiyogācchirobhiḥ|

nabhasi pṛṣatayūthā dūramutplutya petu-

rdaśanakhuravirugṇālagnanārācapuṅkhāḥ||25||

upagatamavalokyāvajñayā sainyamuccai-

ragaṇitagurubhītirmuktasaṃrambhamagre|

hariṇaparivṛḍho 'sthādanyathā sattvabhājaḥ

kathamiva gurudhairyasyojasāsyopamā syāt||26||

vyapagataghṛṇamārānmandarasyāṅkavarti

ghnati suragaṇasainye dvīpi siṃhādisattvam|

pratikakubhamudasthurmanyumantastadānīṃ

tadanu varavarāhāḥ pratyanīkāyamānāḥ||27||

camarahariṇavṛndaṃ vālabhārākṣipātai-

ranukṛtanijanārīkeśahastekṣaṇatviṭ|

kvacidapi parihṛtyādhāvatāṃ sainikānāṃ

hariśarabhavarāhadvīpi hantavyamāsīt||28||

surabhikusumabhajo rupaśobhāṃ dadhatyā-

staralahariṇadṛṣṭeḥ kānanorvīramaṇyāḥ|

surata iva mṛgavyāvibhrame 'nyor 'dhacandra-

sphuṭakarajanipātaiḥ pāṭayāmāsa gaṇḍam||29||

%p.533

śikharibhuvi śikhaṇḍī valgubarhātibhārā-

dalasitagatirarāddhanvinānvīyamānaḥ|

tvaritataramaśaknonna ghnato naṣṭumasmā-

dvipadi bhavati kāciddoṣarūpā guṇaśrīḥ||30||

iti vihitamṛgavyairmuktaparyāṇapaṭṭā

vavaluravanipīṭhe sādibhiḥ kṛṣṭavalgāḥ|

śramajalakaṇajālāśliṣṭajāmbūnadorvī-

vidhutaghanaparāgāliṅgitāṅgāsturaṃgāḥ||31||

rayacaturataraṅgakṣobhaśītairmarudbhi-

rdhrutakapilasaṭāgrāḥ saikate nākasindhoḥ|

adhijalamavaterurmaṅktumutprothaghoṇāḥ

kharakhuraśikharāgrakṣuṇṇapāṭhīnacakrāḥ||32||

vighaṭitadalamudrānpaṅkajaughānvihāya

pramadavidhutapakṣāstoya eva dvirephāḥ|

api madajalabindūndūramanvīyurelā-

stabakasurabhigandhīnmajjatāṃ vāraṇānām||33||

surasariti na yāvallakṣyamāṇādhvakhedāḥ

sarabhasamavaterurmajjanāyāmaraughāḥ|

drutamasicata tavacchīkarairagratastā-

nkarakalitalavaṅgāmodahṛdyairgajendraḥ||34||

%p.534

dviradapatisahasraiḥ srotaso 'ntarnimagna-

kṣitidharagurudehālakṣyavaktrāgrahastaiḥ|

tridaśasaridanekoddāmagarbhābhinirya-

dgaṇapatiriva dūrātsainikairāluleki||35||

kṛtagurumadagaṇḍābhogabhūṣaṃ gajānāṃ

bhramarakulamapohuḥ śīkarā hastamuktāḥ|

kimaparamathavā syādāśritānāṃ jalebhyaḥ

sapadi madabharāndhairdūramāropitebhyaḥ||36||

plutisukhamanubhūya prājyasindurareṇu-

cchuraṇakapiśitormeḥ sindhugarbhādgajendrāḥ|

kṣitibhṛta iva pakṣacchedino vajrapāṇeḥ

punarabhayamavāpyāpyujjihānā virejuḥ||37||

salilagurusaṭāgrā vibhrato rugṇamūlāḥ

khuraśikharavilagnā hemaśevālavallīḥ|

tridaśasarita uccaistīramutprothaghoṇāḥ

śvasitataralitormivrātamutteruraśvāḥ||38||

śramaśithilitakaṇṭhaṣṭhyūtaniḥśvāsavāta-

vyatikaradhutasenādhūliruddhāntarālāḥ|

taralasaralapucchaṃ cerurśvāḥ sthalībhyo

marakatamaṇisūcīkomalāñśaṣpakhaṇḍān||39||

%p.535

vidadhati gurupakṣotsekamajñā jalānāṃ

sphuṭamiha malinānāmāśaye vartamānāḥ|

yadamaragaṇasenāreṇupaṭṭā(ṅkā)vilāsu

pratikakubhamamādyannimnagāsveva matsyāḥ||40||

kṣitidharapatibhūmiṃ dūramullaṅghya vegā-

datha harikaripattisyandanaṃ kalpitaṃ sat|

drutataramuḍuvīthīmārgamabhyāhatābhraṃ

sarabhasamudapaptadvyāptaviśvaṃ smarāreḥ||41||

pratikakubhamudasthātsāmi yatsainikānā-

magamadatha samāptiṃ tena sarvaṃ vihāyaḥ|

aparamapi yadardhaṃ dūramutpitsu tasthā-

vabhavadavanipṛṣṭhaṃ tena niṣṭhāpratiṣṭham||42||

diśi diśi pariśuṣyaddānatoyasrutīnāṃ

tridaśagajaghaṭānāṃ dūramutpetuṣīṇām|

dinakarakaratāpopaplavādākulānā-

matinikaṭatayoccaiḥ pusphuṭuḥ karṇaśaṅkhāḥ||43||

punarupagatapakṣoḍḍīnaniḥśeṣaśaila-

sphuṭaśikharaśikhāmbhaḥsyandasaṃdehamugdhaiḥ|

diśi diśi ghanavṛndaiḥ pīyate sma dvipānāṃ

vikaṭakaraṭabhittibhraṣṭamārānmadāmbhaḥ||44||

%p.536

atanusalilagarbhāḥ kajjalaśyāmabhāso

nabhasi jaladalekhā vellyamāna marudbhiḥ

kṣaṇavalanavilolā vāraṇānāṃ navāndū-

nibiḍanigaḍalīlāṃ pādalagnā vitenuḥ||45||

anukṛtagiriśṛṅgābhogagaṇḍasthalāgra-

skhalitavikaṭabhasvattāranakṣatramālā|

srutamadajalalekhābimbitā vāraṇānāṃ

śriyamatanuta tārāpaṅktirārātphurantī||46||

śravaṇaśikharabhūṣācāmarānmā sma dhākṣī-

didamaviditavidyuddamasaptārcipārāt|

jaladakulamitīvānudyatoccaiḥ purastā-

ddiśi diśi gajatābhiścaṇḍaśūtkāravātaiḥ||47||

churitasurapathāsuttuṅgakumbhasthalīṣu

śravaṇadhutihatābhi'scīnapiṣṭacchaṭābhiḥ|

kṣaṇaghaṭanavilolā nākanakṣatramālāḥ

śriyamananṛtamayyastenire vāraṇānām||48||

vikaṭakanakakakṣyādāmasaudāminīkaṃ

dviradakulamabhāsīdanyadāsīnamurvyām|

suragaṇapatisenāruddhanākāvakāśa-

vyatikaragurukhedasrastameghaughakalpam||49||

%P.537

aruṇamṇikirīṭacchāyayā laṅghyamānā

galitamadajalārdre bimbitā gaṇḍabhāge|

śiśirakiraṇalekhā lakṣyate sma dvipānāṃ

nabhasi vikaṭakumbhasrastahemāṅkuśaśrīḥ||50||

akalitaguruvidyuddāmabhiḥ śyāmitāśai-

rasalilagurugarbhairunnamadbhiḥ salīlam|

dviradapatibhiruccaistastare nākamārgaḥ

pratidiśamavarugṇālokamakṣuṇṇameghaiḥ||51||

glapitapavanavegaṃ vyomni paścārdhabhāga-

sthirakhuraśikharāgrairapyanālambameva|

giritaṭavikaṭoraḥpreritāsannatāraṃ

caṭulacaraṇakoṭinyāsamaśvaiḥ prasakhe||52||

nabhasi turagasainyaṃ dūramutkarṇaghoṇa-

sphuritamukhamanīcairutplutīrādadhānam|

hariṇakulamivāsīdvisphuraccitraratna-

vyatikaraśabalābhirbhrājamānaṃ guḍābhiḥ||53||

javanapavanadhūtairvellitā visphuradbhi-

rnabhasi vibabhuraśvā lākṣikaiścāmaraughaiḥ|

vikaṭakhuraśikhāgrakṣobhabhinnābhragarbha-

skhalitacaṭulaśampāśliṣṭarūupā ivoccaiḥ||54||

ravikaraparimarśādvisphuradbhistadānī-

mapagataghanapaṅkaṃ nākamīlīsahasraḥ|

%p.538

sarabhasaparivartālakṣyapāṇḍūdarārdhaiḥ

sara iva śapharaughirghūrṇamānairabhāsīt||55||

vikaṭaśikharalagnāḥ ketudaṇḍāvalīṣu

sphuritavividharatnacchāyakalmāṣabhāsaḥ|

navajaladharakhaṇḍāḥ kekipicchātapatra-

śriyamadadhuradhastādgacchatāṃ sainikānām||56||

sphuritamaṇikirīṭagranthigarbhāntarāla-

pratimitamahimāṃśormaṇḍalaṃ vyomni teṣām|

pratiphaladamalāṃśuvrātamāśāmukheṣu

sphuṭakanakaśirastrābhinnarūpaṃ tadāsīt||57||

rathaturagakhurāgrakṣudyamānātpurastā-

tpratipadamuḍucakrādutthitā dhūlilekhā|

śriyamatanuta muktāvālukāyāstadānīṃ

gaganamakarasadmanyaśnuvānā digantān||58||

sphuradatanutaḍitkā vellyamānā marudbhi-

rdadhuraviralanīlaśyāmabhāso 'bhralekhāḥ|

kṛtakavalanalīlārambhalagnaurvavahni-

sphuṭavikaṭatarārciḥ sindhubhaṅgīvilāsam||59||

saparuṣarasitasyāmbhodharasyopariṣṭā-

tsaruṣamabhipatantaṃ siṃhamālokya caṇḍyāḥ|

jagati viphalameva prajñayā śūnyamuccaiḥ

sphuṭamanuta tejastādṛśāṃ sainikaughaḥ||60||

pramathapatirayāsīddānatoyārdragaṇḍa-

pratimitamaṇicitracchāyavaikuṇṭhaśārṅgaḥ|

%p.539

vikaṭaśikharabhāgālakṣyavṛtrāricāpa-

kṣitidharapatilīlāṃ bibhradabhraṃkaṣaśrīḥ||61||

śriyamabhṛta purastādindumaulestadānīṃ

gaṇapatirativegātprasthito nākamārgam|

dadhadaparamivendorbhāgamuṣṇīṣabhājaḥ

paraśumukhamamandollāsanāśāritābhram||62||

dviradamadanadībhiḥ sainyametatpurastā-

tkaluṣayati purā me candrikāgauramambhaḥ|

sacakitamiti mārgādbhītayevāpasasre

khagapatiguruvegavyastayā nākanadyā||63||

sphuṭamiha vimalānāṃ svacchatā ślāghyarūpā

visadṛśamupadhānaṃ tatra doṣāya nūnam|

pratimitamamaraughā menire yannirīkṣya

kṣititalamapi śitābhīśubimbe kalaṅkam||64||

itthaṃ sena smarārerjaladharapadavīṃ dūramullaṅghya vegā-

dāsīnā ratnasānostaṭabhuvi vividhavyūhavistārabhājaḥ|

tasthurgavyūtimātraṃ dhṛtagurusamarārambhadaityendrasenā-

niryāṇāpekṣamuccairdiśi diśi vikasaccitravāditraghoṣāḥ||65||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyaprasthānaṃ
nāmaikacatvāriṃśaḥ sargaḥ|

%p.540

dvācatvāriṃśaḥ sargaḥ|

jvalitā bhṛśaṃ tadabhiyogaruṣā vividhāyudhā ditisutādhipateḥ|

prahatānakāḥ samaralālasayā sahasainikairjaghaṭire pṛtanāḥ||1||

śitavartmabhiḥ karatalaprahitairyudhi śuṣmiṇāṃ vidalitānnabhasaḥ|

madatṛṣṇayā karikaṭeṣvalayaḥ patitā babhuḥ
pracuracūrṇanibhāḥ||2||

kṣayakāriṇaḥ sapadipītaviṣā bhujagaśriyaṃ pratibhayā dadhataḥ|

vibhabhustarāmasicayāḥ samare haravibhramā ruciracandrarucaḥ||3||

bhujaśālināṃ karatalaprahitairbhramaṇākulairaribhirabhyahitam|

anucakrire samararatnanidheḥ salilabhramāḥ sapadi maṇḍalibhiḥ||4||

kṛtamūrchanaṃ praharatā dviṣatā karaśīkarai raṇagataḥ
śiśiraiḥ|

samaśiśvasatkaripatiḥ subhaṭaṃ mahatāṃ sthitiḥ
parahitapravaṇā||5||

rudhirāruṇairniśitakhaḍgahatā navamauktikairdviradakumbhataṭāḥ|

yudhi dāḍimaiḥ sadṛśavibhramatāṃ sphuṭitairdadhuḥ
prakaṭabījaśataiḥ||6||

bhaṭakāminaḥ prativarūthavatīṃ rabhasād ghnataḥ samaravāsaṛhe|

pratigumphitāḥ śitisarojadalairgalitā babhuḥ sraja ivāsilatāḥ||7||

%p.541

śuśubhetarāṃ maṇiśirastrabhṛtā bhujaśālinā dhṛtasamunnatinā|

sadṛśātmatāmudayasānumataḥ paribibhratā śikharavartiraveḥ||8||

udaraśrito vikaṭakumbhabhuvo navamauktikānrabhasayānusṛtaiḥ|

sadṛśaśriyaḥ śucibhiraṃśucayaiḥ śruticāmarāḥ śuśubhire
kariṇām||9||

pratihāribhiḥ karikarairasakṛtparipiṇḍitaiḥ samarabhūmirabhāt|

lipisaṃhateḥ subhaṭanāmajuṣaḥ praṇavairiva
prathamamālikhitaiḥ||10||

yudhi dhāvataḥ pratigajābhimukhaṃ punarapyadhādgajapateḥ saruṣaḥ|

dalitāśrayaḥ sapadi ketupaṭaḥ patito mukhe
pṛthumukhacchadatām||11||

karimauktikairvigalitaiḥ śucibhiḥ
subhaṭāśrayāścamaratantuśataiḥ|

varaṇasrajo grathayituṃ raṇabhūḥ surayoṣitāṃ
drutamivaicchadasau||12||

surakuñjarāḥ kṣititalāskhalitaiḥ
pratimāśrayānvidadhurūrdhvagataiḥ|

kaṭakānkaraiḥ sphuṭacaṣālarucaḥ samarādhvare
vikaṭayūpagataiḥ???(samaiḥ)||13||

sphuraduccakairvikacakundaruci śravaṇāśrayaṃ gajapaterjalam|

śaśimaṇḍalaṃ taralamanvakarotprakaṭāspadaṃ giriguhānikaṭe||14||

patitodbhṛtaiḥ śravaṇaśaṅkhaśataiḥ samarāṅgaṇe śuśubhire
kariṇām|

sadṛśāḥ karāḥ saralatāṃ dadhataḥ
sphuṭamauktikairvikaṭavaṃśaśataiḥ||15||

%p.142

yudhi ghūrṇitaṃ subhaṭamīkṣya puro dadhatī vapuḥ pulakaṇṭakitam|

smaragauravātsuravadhūrabhavadbhṛśadurvahā nijavimānabhuvaḥ||16||

kṣitimaṇḍale nimitajānuyugo gurumatsarastrikasamunnatimān|

sthagitekṣaṇo dhvajapaṭena muhurbhaṭavigrahe pariṇanāma karī||17||

raṇabhūrasau dalitavartanayā maṇighaṇṭayā hatakaricyutayā|

samaraśriyo vyarucadāśritayā sadṛśīṃ śriyaṃ
kamalakarṇikayā||18||

kṛtamūrchanaṃ vyanusṛtā subhaṭaṃ yudhi jīvato vyapagatā ca
tataḥ|

karimauktikairdaśanapaṅktinibhairjahase bhuvā sphuṭamiva
dyuvadhūḥ||19||

śriyamuccakairdadhadalaṅghyatamāṃ nijatejasā kṣapitaśatrutamāḥ|

avaguṇṭhitaḥ samaradhūlikaṇaiḥ subhaṭo 'sphuradviśadameva
tadā||20||

racitasthiteḥ pravikaṭāṃsataṭe śravaṇānilaiḥ parivṛdhasya
puraḥ|

vasudhārajaḥ prabalabhaktimanā vyakirattarāṃ rabhasayeva karī||21||

sphuritā babhau gagananīlaruciḥ subhaṭāśrayā vimalakhaṅgalatā|

samarāmbudhernavatamālarucā tṭalekhayā sadṛśatāṃ dadhatī||22||

gajasaṃhaterdalayato daśanātpracuraṃ rajaḥśaśimarīcisitam|

drutamutthitaṃ yaśa ivāviralaṃ śabalā diśo vyadhita
śuṣmavataḥ||23||

maṇirañjitā śaśikaleva śanaiḥ kuṭilotthitā samarasindhupateḥ|

śriyamāsadadbhaṭakarāgragatā bhujaśālino dalayataḥ pratimāḥ|

ghanamecakaṃ viṣamivodabhvatpracuraṃ rajaḥ prdhanaratnanidheḥ||25||

%p.543

vidadhajjavātkuliśamuṣṭihataṃ kariṇo raṇe radanadaṇḍayugam|

subhaṭo 'karonnavaramapratimaṃ samabhiṣṭutaḥ svamapi
yodhajanaiḥ||26||

pulakaṃ dadhau sakhanagharmajalā dhṛtavepathurmuhurajṛmbhata ca|

bhaṭamīkṣya khe nahi tadasti na yadvidadhe 'psarāḥ smaramayaṃ
lalitam||27||

galitāḥ kṣitau śaraśikhādalitāḥ kṣatajokṣitā
dviradavāladhayaḥ|

navalākṣikaiḥ śuśubhire sadṛśā yudhi
cāmarairdinakarāṅgabhuvaḥ||28||

racitāspadā nihatasāditayā turagāsane sapadi śūnyatale|

dadhato mudaṃ rudhirapānakṛtāṃ yudhi
babhramurvikṛtabhūtagaṇāḥ||29||

bhujaśālinā sphuradari pradhane sthagitāntaraṃ śucimarīcicayaiḥ|

samaraśriyaḥ sarasacāṭudhiyā maṇidarpaṇaṃ vidhṛtamanvakarot||30||

yudhi koṭavīrabhivilokya tadā muditātmanaḥ prakṛtanṛttavidhāḥ|

dalitāśrayairdhavalaketupaṭaistarituṃ camūrdrutamivaicchadasau||31||

parighāhatātpṛthuviṣāṇamukhātpratimā babhau nipatitā kariṇaḥ

śaradhiśriyaṃ yudhi paribhramataḥ samavartino nijaruciṃ
dadhatī||32||

kṣatapuṣkarairaśivayā śivayā sa tadānakairnipatitairavanau|

raṇarākṣaso grasitumāśu camūrbahubhirmukhaiḥ sthita iva
vyarucat||33||

asibhogibhiḥ sphuritaratnakaṇaiḥ kṛtaguptayaḥ sasalilābhranibhaiḥ|

samarakṣitau sphuritabhadraghaṭāḥ
śriyamāsadansubhaṭasannidhayaḥ||34||

%p.544

samaṇitviṣo vikaṭacāpalatā bhaṭanāyakaḥ prasabhakṛṣṭinatāḥ|

gṛhabhṛtkalā dhavalapakṣa iva vyanayatkramādatanumaṇḍalatām||35||

ghanamutthitaṃ yudhi mitho 'bhihateḥ śriyamāyayau
subhaṭakhaḍgarajaḥ|

surayoṣitāṃ prakṛtasaṃvanane navamañjanaṃ drutamivācaritam||36||

yudhi śaṅkubhirbhaṭakaraprahitairdadhurunnatāḥ
sphuṭaśikhaṇḍabharaiḥ|

giribhiḥ kṣaṇaṃ sadṛśatāṃ kariṇaḥ pracalākibhiḥ śirasi
baddhapadaiḥ||37||

samaṇitviṣā ghaṭitamīlikayā patitaṃ bhṭātsamiti cakramadhaḥ|

kuṭilaśriyā śaśabhṛtaḥ kalayā ravimaṇḍalaṃ
sahitamanvakarot||38||

bhṛśaviklavāstridaśavairivadhūstridivaukasāṃ vidadhatā vavṛdhe|

acalādhipaṃ dalayateva javāccharajanmanā yudhi raveṇa tadā||39||

vikaṭormayaḥ samarasidhupateḥ samavartinaḥ sphuṭakarāṅgulayaḥ|

śriyamāsadanvikaṭakuntalatā bhujaśālibhiḥ sarabhasaṃ
bhramitāḥ||40||

navamauktikaiḥ kariśiroghaṭitairgaganacchaviḥ subhaṭakhaḍgalatā|

yudhi keśino daśanaratnakaṇaiḥ śabalīkṛtā haribhujeva babhau||41||

dviradaḥ kṣaṇāsivilūnatalānpratihāriṇaḥ karikarānavanau|

bhayapuñjitānsapadi pattripatirbhujagāniva vyadalayatsamare||42||

bhramayañjavādatanukuntalatāṃ nijatejasāsphuṭamadhaḥsthamavait|

daśanotplutaḥ pratigajāṃsagataṃ subhaṭaṃ bhaṭaḥ
prahitahetiśatam||43||

%p.545

kariṇi sthitaḥ pracurabhūtisite sphaṭikācale draviṇanātha iva|

amanuṣyagaṃ tadapi dharmamagātsubhaṭoparaḥ kṣapitaśatrugadaḥ||44||

maṇivartmasu pradhanavartmagatā vibabhurbhaṭāḥ sphuritacakracayāḥ|

vimalātmabhiḥ sadṛśatāṃ dadhataḥ salilāśayaiḥ
pratimitoṣṇakaraiḥ||45||

galitaṃ tathā radanināṃ samare plutadiṅmukhairbahaladānajalaiḥ|

srutanirjharānabhiviśaṅkya girīnnabhaso yathā
ghaṭitamambudharaiḥ||46||

kariṇāṃ mitho daśanaghaṭṭanayā viṣamārciṣā sapadi niṣpatatā|

samarājire jvalitakuntalataḥ kṣitibhṛdbabhau prakaṭadāva iva||47||

durtapātinaḥ sajalamegharuco yudhi vāhitāḥ pratibhaṭakṣataye|

nibiḍaujasaḥ śuśubhire turagāḥ śitivartmabhiḥ sadṛśatāṃ
dadhataḥ||48||

bhujaśālino jigamiṣostridivaṃ samaraśriyā prakṛtamaṅgalayā|

kalaśairiva pratidiśaṃ nihitairbhaṭamastakaiḥ
kṣitirabhātpatitaiḥ||49||

racitāspadā dadhati vārimucā samadehatāṃ gajapatau samade|

śriyamāsadattaḍidivāruṇitā galatāsṛjā samiti khaḍgalatā||50||

itthaṃ vijṛmbhitaruṣaḥ kṛtaratnasānu-

kampāḥ parasparajayāvahitairmanobhiḥ|

gīrvāṇadaityapṛtanā bahudhā tadānīṃ

sadvandvasaṃgararasapravaṇā babhūvuḥ||51||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye samarodghātavarṇanaṃ nāma
dvācatvāriṃśaḥ sargaḥ|

%p.603

catuścatvāriṃśaḥ sargaḥ|

teṣāṃ kriyāphalavatāṃ raṇamūrdhni siddhi-

māvāñchatāmatha nirargalaceṣṭitānām|

%p.604

uttasthurapratimatatpratibandhahetu-

bhūtā vināyakagaṇā iva mattanāgāḥ||1||

yodhaṃ nihantumarimutpatitaṃ viṣāṇa-

daṇḍapratiṣṭhacaraṇaṃ kariṇaḥ sakhaḍgam|

ānarca siddhajanatotpaladāmacakrai-

dīrghotkaṭaiḥ suravadhūśca kaṭākṣamokṣaiḥ||2||

ādīpitā kuliśakarkaśadantadaṇḍa-

saṃghaṭṭajena śikhinotpatatā śarālī|

lagnā dṛḍhaṃ dviradakumbhataṭe rarāja

dāvāgnisaṃhatirivāñjanaśailaśṛṅge||3||

reje gajendragurusaṃgaraghaṭyamāna-

dantāgrakoṣakaṭakaiḥ kṣatajokṣitaiḥ kṣmā|

aprāptavīrakṛtaśokakṛśāmarastrī-

velladbhujāgalitakāñcanakambuśobhaiḥ||4||

valgatpravīravinipātitakhaḍgayaṣṭi-

dhārānikṛttakaranirgataraktavartiḥ|

dhātucchaṭāruṇitanirjharavāripūra-

saṃcāralagnagirivibhramamāpa nāgaḥ||5||

jyākṛṣṭimaṇḍalitakārmukamuktahema-

nārācarājivikarālaśirāḥ karīndraḥ|

dadhre taṭāntaritatigmakarordhvaraśmi-

rekhāvakīrṇaśikharodayaśailalīlām||6||

%p.605

āghrātumanyakarimaṇḍaladānagandha-

mūrdhvīkṛtātanukarārgaladaṇḍa ekaḥ|

śūragrahāya nabhaso 'vatarītumiccho-

rhastāvalambanamadādiva divyanāryāḥ||7||

tastāra vāraṇapatirvapuṣājivartma

vindhyāvanīdhra iva jaṅgamatāmupetaḥ|

ādīrghapuṣkarakaronnatavaṃśadaṇḍa-

randhrotthitapracuraśīkaranarmadāmbhāḥ||8||

vakṣomaṇisthitibhṛtaḥ sphuṭabindukarpa-

piñjūṣasaṃdhisavalitrayakaṇṭhabhāgāḥ|

sattalpalā bṛhadavagrahatāmratālu-

haryalpapecakamadhucchavidantaveṣṭāḥ||9||

āsrastakukṣikalaviṅkadṛśaḥ sugandhi-

niḥśvāsabindukaṇakīrṇakarārgalāgrāḥ|

sasvastikasthitivibhaktavidupratiṣṭha-

kumbhottamāṅgapṛthusāndrasamudgapādāḥ||10||

%p.606

susnigdhabindunicitacchavayo vibhakta-

niryāṇadīrghakarapuṣkarabālapucchāḥ|

śūrā varāhajaghanāḥ parayugmaroma-

sāndratvaco natanirāyatasūkṣmakeśāḥ||11||

bhagnāmaradviradamutpalasaptaparṇa-

cūtātimuktakasugandhi śaranmadhūttham|
saṃvāditāṃ nayadahargaṇamañjanena

senāmataṅgajagaṇā mumucurmadāmbhaḥ||12|| (cakkalakam)

māṇikyadīdhitiśikhākapiśaprakāśa-

māyodhane subhaṭahastatalavyapāstam|

cakraṃ papāta pariṇāhini nāgakumbha-

bhāge 'staśailaśirasīva sitāṃśubimbam||13||

mātaṅgakarṇapavanāhatakumbhakūṭa-

sidūradhūlikapilasphuradabhrapaṅktiḥ|

vyāpāryamāṇakaravālanikṛttarakta-

siktaślathatvagiva dūramadṛśyata dyauḥ||14||

abhyetya matsaravipāṭaladṛṣṭivalga-

dulkālatā yuyudhire kṛtamerukampam|

dānāmbupātaśamitonnatadantadaṇḍa-

saṃghaṭṭapāvakaśikhānikarāḥ karīndrāḥ||15||

%p.607

tārāpathaṃ gajapatiḥ pṛthukarṇatāla-

nirdhūtakumbhataṭagairikadhūlidigdhaiḥ|

śārīcakāra karaśīkarabinduvṛndaiḥ

saṃdhyāruṇairnabha ivoḍugaṇaiḥ pradoṣaḥ||16||

nārācabhinnakaṭakūṭavimuktarakta-

lākṣāruṇaśravaṇacāmarabhūṣaṇo 'nyaḥ|

dadhre darīmukhavinirgatadāvavahni-

jvālākalāpavikaṭāñjanaśailaśobhām||17||

cakrurgajāḥ śravaṇatālasamīradhūta-

kumbhasthalaskhalitagairikareṇudigdhāḥ|

siddhāṅganākarakuśeśayakīryamāṇa-

mandārakesaraparāgahatā ivāśāḥ||18||

saudāminībhiriva khaḍgalatāvalībhi-

rambhodharairiva gajaiḥ sphuṭapaṅkanīlaiḥ|

reje śikhaṇḍibhirivocchikhapicchabhāra-

śobhādharairiṣubhirājighanartuvṛttiḥ||19||

vistāridantaparighotplutavīrayodha-

bhāsvatkarālakaravālavilūnamūlaḥ|

stamberamasya raṇamūrdhani kālatāla-

vṛntaśriyaṃ nipatito viadhāra karṇaḥ||20||

masracchaṭāruṇaśiroruhapallavāṅkam|

%p.608

nākapraveśagurumaṅgalaratnakumbha-

mūrdhvīcakāra mṛtavīrajanasya nāgaḥ||21||

ullāsivīrakaramuktavilolabarhi-

śaṅkudrumasphuritakānanacakravālam|

astādriśṛṅgamiva niṣpatadardhacandra-

nakṣatramālamabhavatkarikumbhapīṭham||22||

hastārgalābhirabhitaḥ paripīvarābhi-

rāsphālitā sakṛdabhūtsurakuñjarāṇām|

pātālarandhrapatiteva vidhūtaddhūli-

jālāndhakārapihitākhiladigdharitrī||23||

stamberamo daśanakopakarālaraśmi-

tantrīguṇāṃ śithilakuñcitapuṣpakarāgrām|

hastārgalāmabhṛta tūryaninādahṛṣṭa-

nṛtyatkabandhasamarāṅganaraṅgavīṇām||24||

ālakṣyamāṇavivṛtāruṇatālumūla-

muttambhitāṅkuśaniruddhakarālakumbham|

āghrāsiṣuḥ pratimataṅgajadānagandha-

māmīlitekṣaṇayugaṃ pṛtanāgajaughāḥ||25||

gaṇḍasthalaiḥ śravaṇatālavidhūtakumbha-

sindūradhūliparipāṭalitaṃ madāmbhaḥ|

meghā iva kṣatajamakṣatapakṣadaitya-

senāvināśapiśunaṃ vavṛṣurgajendrāḥ||26||

%p.609

sīmantitāribhaṭamaṇḍalamaśvavāra-

muktasya saṃśritasuvarṇagirestadānīm|

lakṣmībhṛtaḥ smaramūrdhni harerahāri

cetaḥ kṣaṇādiva sudarśanadhārayārāt||27||

bhūmerdivaśca pṛthukukṣipuṭāttadānīṃ

nirdāritā niśitapattraśarairnipetuḥ|

valgatpadātikaravālavilūyamānāḥ

sthūlānttratantrya iva kāñcanakārmukajyāḥ||28||

nānāśirasravinipātavirugṇakhaḍga-

dhārārajaḥ kaluṣitoṣṇakaraprakāśam|

vyāpāritā yudhi bhiyeva gṛhītadikka-

mālakṣyatāmbaramapi prapalāyamānam||29||

ātenuṣāṃ śiśiradīdhitidhāmapāṇḍu-

māścaryakarmaṭhatayā pramadoddhatānām|

saṅgrāmabhūmirasipattravanāvṛtāpi

nākopabhogasukhaheturabhūdbhaṭānām||30||

senāmataṅgajagaṇasya kaṭhorakumbha-

bhāgāspadāsu raṇamaṅgalamāliksāsu|

preṅkhatpatattramarutastarasā nipetu-

reke śilīmukhagaṇā apare vyudasthuḥ||31||

%p.610

chinnāḥ kathaṃcidadhibhūmigatapratiṣṭhāḥ

preṅkhanmayūkhanikurambakṛtaprakāśāḥ|

āsansamīkanikaṣopalapaṭṭahema-

lekhāḥ suraughagajatākaladhautakakṣyāḥ||32||

tīkṣṇārdhacandraśaradāritamāhavāgra-

lakṣmīpayodharayugaṃ karikumbhayugmam|

uttuṅgapīvaramaliptatārāmabhīka-

klṛptena śoṇaruciśoṇitakuṅkumena||33||

klṛptā (kṛttā) vacūlamaṇidaṇḍaśilāvalagnaḥ

ketoḥ paṭo vigalita sma samīkalakṣmyāḥ|

ahnāya paṭṭaka ivedumarīcipāṇḍu-

ruttuṅgapīnakarikumbhakucāspadaśrīḥ||34||

sanmattavāraṇaviṭaṅkakarālaśobha-

saṅgrāmaharmyaśihino dadhati sma lakṣmīm|

śaṅkuvrajāḥ khacitacandrakacakravāla-

kalmāṣitāmbudapathāḥ subhaṭairvimuktāḥ||35||

madyanmataṅgajasaroṣavimṛdyamāna-

yodhocchvasatkṣatajakuṅkumapaṅkacarcāḥ|

vyātenurarcicayipantya ivādareṇa

cakreṣu kūbarigaṇasya raṇāṅganorvyaḥ||36||

vīkṣyāgrato nipatitaṃ yudhi nāgarāja-

muttambhitaṃ samaramūrdhni radārgalābhyām|

%p.611

ālolapuṣkarapuṭāñjalinā saśokaḥ

saṃbhāvayanniva gajaḥ subhaṭairvyaloki||37||

āpāṇḍuraśravaṇacāmararājahaṃsa-

saṅgrāmasindhupulinadviradādhirūḍhaḥ|

vaikuṇṭhamapyatiśayāluranekacakra-

kṛttārimaṇḍalaśirāḥ śriyamāpa yodhaḥ||38||

preṅkhatkarālakarapuṣkarabindujāla-

payucchvasaddaśanamaṇḍalacāru'sobhāḥ|

vyāpāritā yudhi bhaṭairdviṣatāṃ vadhāya

khaḍgā mataṅgajagaṇāśca samaṃ virejuḥ||39||

mātaṅgakumbhayugalaṃ samavartipāda-

pīṭhadvayākṛti niśātakṛpāṇabāhuḥ|

utplutya kaścidahitasya guruprahāra-

mūrchākulasy subhaṭo 'chinnaduttamāṅgam||40||

manyuṃ vyaneṣata na saṃyati nāpi darpā-

dacyoṣatājihata nājihateśca bhītim|

śauryāttathātraṣiṣata sphuratāsināpi

nākadviṣo 'paṇiṣatāsubhireva saṃkhye||41||

anyonyamājuhuvuṣāṃ viṣameṣu dhairya-

bandhādviśṛṅkhalamacaskhaluṣāṃ ca teṣām|

%p.612

prāvartatātirabhasena tirohitārka-

tārāpathaḥ saśapatho raṇasaṃprahāraḥ||42||

yodhāḥ parasparamapāraparamparāka-

paryākulāḥ śaraparamparayā tadānīm|

kampānukampyabhayakātarasaṃparāya-

pārāyaṇapraṇayinastvarayā parīyuḥ||43||

utpullave sapadi maṇḍalamabhyadhāva-

dasthādvicitraracanaiḥ karaṇaprapañcaiḥ|

saṅgrāmaraṅgabhuvi yodhajano gṛhīta-

carmāsiyaṣṭiriti nṛttamiva vyatānīt||44||

saṃskārahānirahitā dadhato viśuddhi-

māsāditaśrutipathāḥ sphuṭasaṃdhiyogāḥ|

śabdā ivātanuphalā ghaṭitaprabandhā-

ścakrurmahodayajuṣo viśikhāḥ prayokt.Rn||45||

valgatsu vājiṣu calatsu ratheṣvamandaṃ

dhāvatsu kuñjarakuleṣu surāpagāsīt|

nirdhūtanirdalitamerunitambadhūli-

sāndrībhavatkanakavālukakūlakacchā||46||

senāturaṅgakhurakoṭivipāṭyamāna-

hemācalāsitaśiloddhatadhūlidigdhāḥ|

%p.613

āsañjagatpralayakālaniśāvatāra-

ghorāndhakārakaluṣā iva digvibhāgāḥ||47||

sāvarṇyanihnutataya dalitendranīla-

dhūlicchaṭāpihitadigvidiśi trilokyām|

āsanpravīrakarapaṅkajasaṃniviṣṭāḥ

khaḍgāḥ karālamaṇimaṇḍitamuṣṭimeyāḥ||48||

senāvimardadalitakṣitidhūtadhūli-

jālāndhakārapihitākhilavigrahāṇām|

līnaṃ kaṭeṣu madasaurabhalupyamāna-

saṃdehamohaghaṭanaiḥ kariṇāṃ dvirephaiḥ||49||

senāvimardavidalanmaṇicakravāla-

cūrṇotthitaiḥ sitasitetararaktapītaiḥ|

śailasya dhātunikarairiva nākamārga-

māsedivadbhirudasecitarāṃ rajobhiḥ||50||

tasminrajastamasi tigmarīcibimba-

mācchādya tasthuṣi diśaḥ sakalāśca sāndre|

anyonyamauhiṣata heṣitaghoraghoṣa-

bṛṃhāravānumitavājigajā bhaṭaughāḥ||51||

ākāśasindhumakarī naganāgadāna-

paṅkacchaṭāvanivadhūtpalamaṅgalasrak|

dikkāminīsaralasaṃgatacārudīrgha-

veṇīlatā samaradurdinamegharājiḥ||52||

piṅgaprabhāvikaṭahetihiraṇmayādri-

skandhāgnidhūmapaṭalī viyadutpapāta|

%p.614

senāturaṅgakhuravajraśikhābhighāta-

piṣṭendranīlamaṇimaṇḍaladhūlilekhā||53|| (yugalakam)

uttiṣṭhati sā dalitāruṇaratnareṇu-

rāśirvicitramaṇicūrṇakaṇāvakīrṇaḥ|

vindhyāvanīdhra iva vartma rurutsuruṣṇa-

raśmeḥ punarvividhadhātuśatānuviddhaḥ||54||

valgatturaṅgakhurakoṭinipātapiṣṭa-

satpadmarāgamaṇireṇukarālitaśrīḥ|

reje tarāṃ taruṇividrumarāgadigdha-

dugdhodadhipratimitaḥ sphaṭikāśmareṇuḥ||55||

vyomodapaptadupataptamarīcidīptiḥ

sāvarṇyanihnutatayānupalakṣitaśrīḥ|

saṃdarśayañjalamayīmiva sṛṣṭimāśu

vaidūryareṇunikaraḥ sthagitākhilāśaḥ||56||

diṅmaṇḍalaṃ navavidūrajaratnarāśi-

reṇūtkarairnabhasi saṃtamasībhavadbhiḥ|

ācakrame taraṇikūbaricakranemi-

niṣpiṣṭanākaparamāṇugaṇāyamānaiḥ||57||

niḥśvāsamārutasamīraṇakoṭarastha-

senāturaṅgakhurapiṣ.ṭamahīrajaskān|

ādhmāsiṣu kathamapi tridaśāmarāri-

yodhā jaḍīkṛtaravānsamarāya śaṅkhān||58||

%p.615

saṃvītakṛtsnabhuvanatritayāntarāla-

sāndrībhavatkṣitirajaḥsthagitaprakāśāḥ|

āhvāsatādhiraṇavartma parasparaṃ te

bhogāvalībhirupalakṣitanāmadheyāḥ||59||

utthāya cāvanitalātkamalāsanāṇḍa-

paryantadarśanakutūhalineva dūram|

skandheṣvakāri marutāṃ padamoghlepa-

luptāṃśumālimahasā rajasoddhatena||60||

saṃśiśriye vidalitāsitaratnahema-

paṭṭotthitātanurajaḥpaṭalāvagāḍhaiḥ|

dhūmrībhavadbhirabhito dhavalātapattra-

khaṇḍairupaplutaniśākaramaṇḍalaśrīḥ||61||

chattrairnyapāti śitaśalyaśarābhighāta-

rugṇābhirāmakaladhautamayoccadaṇḍaiḥ|

āyodhanāvanitaloddhatapṛṣṭhalagna-

dhūlīvitānagurubhārabharādivoccaiḥ||62||

ścyotanbharādayamapahnutavāsaraśrīḥ

śāntiṃ purā nayati dānajalaplavo mām|

ityaurvareṇa rajasā karikarṇarandhra-

durgeṣvanāgatamivābhivicintya lilye||63||

saṅgrāmavartmani rajaḥpaṭalāvakīrṇe
nirmagnavegaparivartanaśūnyacakram|

%p.616

kṛcchreṇa kūbarikulaṃ yamadārḍhyaśāli

naivendriyairiva manaścakṛṣe turaṃgaiḥ||64||

ākampitāvaninirargalavegapāta-

niḥspandamūkitaviśaṅkaṭapārśvaghaṇṭaiḥ|

anyonyamapyanavalokya rajondhakāre

hastāvamarśaghaṭitairyuyudhe gajendraiḥ||65||

pralayābhramalīmasāṃ dadhānaḥ śriyamāyodhanavartmani nyarautsīt|

atanurgurusainyareṇurāśirgrahakallola ivoṣṇaraśmibimbam||66||

siktena saktakaṭa(tatkaṭavi)nirgatabhūridāna-

dhārāpravāhakṛtabaṃhimabhistadānīm|

sainye nyaśāmi tarasā rajasoddhatena

gambhīrakuñjarakarojjhitavārivarṣaiḥ||67||

aste rajovisaravāsasi nāgagaṇḍa-

viṣyandibhirmadajalairapavattritāṅgyaḥ|

saṃvivyire daśa diśaḥ suracāpacakra-

niṣṭhyūtaniṣṭhuraśarātanupuṅkhapakṣaiḥ||68||

kaṭavigalitadānāmbhobhirāvartamāna-

pratimapatitacakraiḥ kṣmātale kuñjarāṇām|

nabhasi ca karamuktaiḥ śīkarairucchaladbhiḥ

kṣapitaghanaparāgo ratnasānustadāsīt||69||

itthaṃ darpāndhagandhadviradakaṭataṭīniṣṭhyaniṣṭhyūtadāna-

srotaḥsaṃtānamiśrīkṛtavikṛtakaraprāntavāntāmbusekaiḥ|

śānteṣvaśāntakāntivyuparamaparamāpārapūreṣu yuddha-

kṣoṇīkṣodeṣu ratnācalaśirasi punaḥ saṃgaro
'bhūdbhaṭānām||70||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye gajāśvasaṃmardo nāma
catuścatvāriṃśattamaḥ sargaḥ|

%p.617

pañcacatvāriṃśaḥ sargaḥ|

avalokya dānavacamūpatīnayo vimukhānraṇādgiriśamārgaṇārditān|

smitadidhītisphuritagaṇḍamaṇḍalo nijagāda
daityapatiritthamūrjitam||1||

tasyotsisāhayiṣato dviṣatāṃ vadhāya

saṃrambhiṇo ditisutānsamarānparācaḥ|

vaktrādanabhyavahṛto 'pi vinirjagāma

sāndraḥ sudhaugha iva dantamarīcirāśiḥ||2||

he daityāḥ kathamabhimānaśālinno 'pi vyārugṇāhavarasamāśu
vidravantaḥ|

nekṣadhve pṛthunijavaṃśavaijayantīmākṣiptāṃ dhavalaruciṃ pareṇa
kīrtim||3||

senā vilokayati jihmamasau sahāsa-

māyodhanātsapadi vaḥ prapalāyamānān|

śūlāyudhena kṛtasaṃnidhirapyabhīkṣṇa-

mārādakhaṇḍaparaśūracitāñcitaśrīḥ||4||

analpapakṣaprasaraṃ patadbhirvipakṣanārācapataṅkacakraiḥ|

samiddhatāṃ saṃdadhatī kathaṃ vo nirvāpitā dīpaśikheva
śaktiḥ||5||

%p.618

kalmāṣitāṃsaśikharairbhujamaṇḍalīṣu

ratnāṅgadaiḥ kimiva śaṃsata bhārasūtaiḥ|

etā bhavantu raṇanirvaravairivarga-

dordaṇḍadarpadalanojjvalamaṇḍanā vaḥ||6||

kālarātribhujasaṃhatīrimāḥ pretanāthapurapaddhatīrgadāḥ|

bibhrato 'pi bhayakātarekṣaṇaṃ na hriyaṃ vrajata kiṃ
parāṅmukhāḥ||7||

laghīyasāpi dviṣato bhayena hatatrapaṃ vidravatāmidānīm|

na mudgara bhānti kṛtāntaharmyastambhā amī pāṇitalasthitā
vaḥ||8||

notpādayetkathamupekṣitadurvipakṣa-

helānikārakaluṣā virasatvamittham|

udbhūyamānadhavalāñcitacāmaraughā

tadduḥkhasaṃbhṛtajarādhavaleva lakṣmīḥ||9||

helānipātahatasaṃhatahastihasta-

hetiḥ saheta sahasānilavellyamānāḥ|

siṃhaḥ saṭā api kathaṃ gururoṣagāḍha-

gambhīragarjitanināditaśailakuñjaḥ||10||

arātiśastravraṇarohakarmaṇe vadhūjanasyārpayatāṃ cirāya vaḥ|

saruñji pṛṣṭhāni bhaviṣyati sphuṭaṃ virūḍhalajjābharamantharaṃ
manaḥ||11||

hetivraṇābharaṇaśūnyaviśaṅkaṭāṃsa-

kūṭāḥ kathaṃ nu bhavatāṃ bata bāhudaṇḍāḥ|

gaṇḍopadhānapadavīṃ dayitājanasya

nītā bhaveyuradhunā bahumānapātram||12||

prāyeṇa kāryakaraṇaṃ prativisphuranti

tejasvino na bahusādhanasavyapekṣāḥ|

%p.619

lokānvinirdahati saptabhireva sapta

saṃhārakālamudito dahanaḥ śikhābhiḥ||13||

kṣataujasāmapi ripuṇālaghīyasā palāyanonmukhamanasāmito 'dhunā|

karāśrayā nijakiraṇacchalena vaḥ samudvamantyayaśa
ivāsiyaṣṭayaḥ||14||

kliṣṭaṃ malena na kadācidahemabaddha-

mābandhyatāvirahitaṃ spṛhaṇīyarūpam|

nirvyājamāhuriha bhūṣaṇamāryavṛttāḥ

śauryapratāpajanitaṃ yaśa eva puṃsaḥ||15||

tāvadvrajanti gurutāṃ yaśasaiva yāva-

dadhyāsitā himavipāṇḍurucā mahāntaḥ|

lūne vikāsikusume ca śikhāgrabhāgā-

tkasyādaro bhavati śaṃsata tasya vṛnte||16||

ścyotatpraphullanavacūtasugandhidāna-

gaṇḍālimaṇḍalasaḍiṇḍimaḍambarebhyaḥ|

stamberamebhya iva kesariṇāṃ na bhītiḥ

saṃbhāvyate 'trabhavatāṃ bhavatāṃ ripubhyaḥ||17||

helānirastapavanā gurusaṃprahāra-

jṛmbhā mahāsurabhaṭāḥ paṭutāṃ jvrajantī|

nūnaṃ samīkabhuvi śītalatāṃ karoti

phūtkeva vaktravisṛtoṣmajuṣāṃ dviṣāṃ vaḥ||18||

na prāpnuvanti hi prāṅmukhatāmudāra-

sattvā ripo raṇamukheṣvapi hanyamānāḥ|

%p.620

dahyanta eva jaladhervaḍavānalena

tasya vrajantyabhimukhaṃ ca taraṅgabhaṅgāḥ||19||

pratyakṣameva bhavatāmavirugṇamaurvī-

śākhākṛtāspadavicitrapatatricakrāḥ|

kodaṇḍatālataravo 'pyadhunā diśanti

yacchrīphalaṃ ripujanasya mahādbhutaṃ tat||20||

ni'sitamāyudhamañjalisaṃpuṭaḥ pulaka eva bhiyā ca tanucchadaḥ|

nanu bhavajjayasādhanamāhave praṇatireva śirastramiha dviṣām||21||

kaṇṭhe bhiyā vinihitaḥ karavāla eva

kaṇṭhatratāmupagataḥ śataśaḥ surāṇām|

ālokyatāṃ bhaṭajanena sahastatāla-

hāssphuraddaśanadīdhitimaṇḍalena||22||

pṛthvī varāhavapuṣā khagaketanena

yottambhitā phaṇiniketanataḥ kathaṃcit|

sā tarjanītulitavistṛtasaṃniveśā

śakyaṃ vidhātumativelabalairbhavadbhiḥ||23||

viśliṣṭadīrghabhujagādhipabhogabandha-

diṅmaṇḍalābhimukhadhāvadanargalāśvām|

śaktāḥ stha kartumavarugṇakhalīnapāśa-

bhītāruṇāṃ taraṇikūvariṇo 'pi saṃsthām||24||

vakṣaḥsthalīvigalitairghanagharmavāri-

leśaiḥ samīkajanitairnabhasi sthitānām|

%p.621

śakyaṃ kṣaṇānmakaramandiraghasmaro 'pi

jvālākulaḥ śamayituṃ vaḍavānalo vaḥ||25||

tejasvino 'timahataḥ kvacanāpi nūnaṃ

tīkṣṇe mṛdau ca na vihanyata eva śaktiḥ|

utthāya nāganagarādvaḍavāgninaiva

sārdhaṃ vinirdahati sindhupatiṃ kṣayāgniḥ||26||

jvālākalāpakavalīkṛtakūrmaketu-

maurvaṃ kila jvalanāmūrujamāhurāryāḥ|

dagdhārikānānmamuṃ tu raṇaughaśūra-

kopānalaprabhavameva viśālasattāḥ||27||

saṃkhyānaśūnyamadhisaṃkhyamakhaṇḍavṛtti

dhairyaṃ parāmṛśati yo bhavatāmidānīm|

ākāśamutkhanati nūnamasāvakhinna-

cetā nakhāṭanikhanitramukhena sadyaḥ||28||

dīptārdhacandrakarikarṇaparaśvadhāgra-

pātadvidhākṛtamataṅgajadantadaṇḍe|

avyāhatatrividhapātakṛtātmayodha-

siṃhānukarṣavinipātitatomaraughe||29||

cetoharāñcitaviviktadhanurvikalpa-

śikṣāviśeṣaśucisauṣṭhavadhanvicakre|

%p.622

nānāprakāraphalapuṣpapalāśakalpa-

saṃkalpitapracurasundarabhindipāle||30||

suśliṣṭamuṣṭiviniveśasukhagrahāśri-

saṃpannabarhiṇapatatriṇi digdhaśaṅkau|

ākarṣasauṣṭhavasuniṣṭhravītaniṣṭha-

ṭāṃkāracaṇḍaguṇanartitacāpacakre||31||

duḥkhaṃ na kiṃcidaparaṃ puruṣatvahāne-

ryuddhe mudhā samudayo 'tra camūcarāṇām|

mārgo 'yameva bhavatāṃ nanu śāntihetu-

ryo 'rerjayaśriya iva kriyate 'varodhaḥ||32|| (cakkalakam)

tejasvino na khalu kācidapīha śakti-

rāpnoti kāryakaraṇe kvacanopaghātam|

ekāpi sāsti na śikhā vaḍavānalasya

yā nirdahatyaniśameva na sindhutoyam||33||

prāptāmadhiprahanamañcitadohadatvaṃ

senāṃ vidhāya surabharturanuttamāṅgām|

prājyaṃ yaśaḥ pibatu vo bhaṭacakravāla-

mavyāhataṃ paya ivendumarīcigauram||34||

ete ta eva nijakuṅkumapaṅkapiṅga-

saṅgrāmarāgavilasatpulakāḥ sthitā vaḥ|

%p.623

adyāpi kampitapitāmahapuṇḍarīka-

saṃsaktakesaraśikhā iva bāhudaṇḍāḥ||35||

saṅgrāmakānanatamālalatāvaliṣu

senākalindatanayājalaveṇikāsu|

saṃvartakālarajanīṣu bhayānakāsu

nistriṃśayaṣṭiṣu kathaṃ bhavatāmanāsthā||36||

abhyāgamānmaraṇasaṃbhramataḥ kilāśu

yūyaṃ palāyanaparāyaṇatāmupetāḥ|

taccoṣmaṇā virahitaiḥ pratipannameva

yuṣmābhirityapunaruktamidaṃ kurudhvam||37||

saṅgrāmādaribhayaviplutāḥ parāñco nirhrīkā nanu
viṣamīkurdhvametām|

vistīrṇāṃ kimiti mudhā kṛtāntalīlāvāhyālīmasurabhaṭā
lalāṭabhittim||38||

śaureḥ padātaya ime raṇamūrdhni valgu-

vyāvalgitaiḥ kimiti vo na rujanti cetaḥ|

tīkṣṇāgratuṇḍavihagādhipakaṅkavaktra-

līloddhṛtāsuraparābhavaśalyakalpāḥ||39||

līlāgṛhītakuṭilendukalā kuśāgra-

saṃruddhakumbhataṭadiggajavāhikābhiḥ|

%p.624

ākampitatribhuvanā tarasā vihāra-

helā suraiḥ sabhayavismayamīkṣitā vaḥ||40||

helāvinirdhutarajaḥ sumanaḥpratāna-

paryākulākulaśilīmukhacakravāle|

saṅgrāmakānanatale 'tra bhavadbhireva

bhagnā gadāśu haricandanaśākhivallī||41||

ullāsi dūrataramaskhalitatvamāpta-

mullaṅghitākhilajagatpratibandhaśūnyam|

ślāghyaṃ durāvatarayā bhujaśālināṃ hi

pūrvaṃ yaśastadanu visphuratīha tejaḥ||42||

avarugṇakambumaṇihāramekhalaṃ nakhakoṭipāṭitakapolamaṇḍalam|

patināśaduḥkhamacirādvijṛmbhatāṃ
suratāyamānamasurāriyoṣitām||43||

avaśyamāyodhanamūrdhni dhūrjaṭermayā jitasya pramathapramāthinā|

dhvajāgrasaṃvellitakṛṣṇacāmarā vimuktakeśīva purī
vibhāvyate||44||

paśyatyamandakaraghātavimūḍharakta-

śyāmacchavi stanayugaṃ mayi baddhakope|

śatrustriyāḥ parijano na cirātpinaddha-

vyālīnakañcukamivāhitadīnadṛṣṭiḥ||45||

ānandaśūnyahṛdayatvamupeyuṣīṇā-

mīrṣyāparigrahavinākṛtamānasānām|

viṣyandatāmaniśamārtijameva bāṣpa-

toyaṃ bhaṭā bhavadarātinitambinīnām||46||

śobhābhaṅgādānakṛdvo mahārghe yeyaṃ śliṣṭā śyāmikā
śauryaratne|

saṅgrāmorvīvidravākhyā kṛpāṇapre"khaddhārāvāribhiḥ
kṣālyatāṃ sā||47||

%p.625

yāvanna saṃyugayugāntasahasraraśmi-

reṣo 'stameti karavālakaraiḥ karālaḥ|

tāvadbhavadbhirayaśastimirairaruddha

ullaṅghyatāṃ laghutaraṃ raṇaśauṇḍamārgaḥ||48||

vidhyantyaṅgamamūryathā smitaruco muktā raṇaprekṣakai-

rnaivaṃ pattriparamparā kaṭuraṇatkodaṇḍakhaṇḍacyutāḥ|

saṃprastautyayaśo yathā ca nitarāmandhaṃ tamaścakṣuṣo-

rnaivaṃ vājikhurāgrakhaṇḍitaraṇakṣoṇīsamutthaṃ rajaḥ||49||

vārtābhaṅgaḥ prathayati yathā mūrchanāmindriyāṇāṃ

sāndro 'pyevaṃ na khalu subhaṭaprerito 'straprahāraḥ|

tyaktāḥ prāṇairbhṛśamaśucitāṃ naivamāyānti kāyā

yadvadvrīḍāṃ guṇamaṇikhaniṃ laṅghayanto laghīyaḥ||50||

ādyāpyetāsu gandhadviradakulanagoddaṇḍagaṇḍopalebhyo

niryāntīṣu pralīnabhramaraśitisarojanmakhaṇḍāsvakhaṇḍam|

dānāmbhonimnagāsu prakaṭitavikaṭāsaktayo vaḥ kṛpāṇāḥ

kurvantūdvṛttakṛṣṇoragakulavalanāḍambarāṇāṃ viḍambam||51||

ityutsāhasamṛddhisāgarapayaḥ pālīmṛgāṅkaprabhāṃ

krūrāmarṣakṛśānudīpanadaśākalpāntavātāvalīm|

śrutvā daityapateḥ parākramaguṇodārāgryagurvīṃ giraṃ

te bhūyo 'pyasurāḥ surāhavavipaddīkṣāsu dākṣyaṃ dadhuḥ||52||

glānigrastagajaṃ jitograturagaṃ sīdatpadātivrajaṃ

mandasyandanacāramasrasaritāṃ pūraiḥ pariplāvitam|

%p.626

māyākovidadaityamuṣṭinipatatsvarvāsisarvāyudhaṃ

yodhairdaityapaterakāri karuṇāsvādānabhijñairmṛdham||53||

krandatsaṃkrandanānāṃ pramathamathanakṛnmattadaityādhipānāṃ

vidrāṇairāvaṇānāmaśaraṇavaruṇārabdhadiksaṃgrahāṇām|

glānigrāhigrahāṇāṃ gahanaraṇadharāniścaratkhecarāṇāṃ

sainyaṃ dainyātsurāṇāmaniśamaśaraṇaṃ daityacakreṇa cakre||54||

pīlūnāṃ khaḍgalūnairbahu bahumakaraiḥ kīrṇamantaḥkaraughai-

rvāhānāṃ śastraghātasthapuṭitavapuṣāṃ nakravadvyāptamaṅgaiḥ|

labdhāsthaiḥ sthūlamatsyairiva hatapatitairyuddhabhājāṃ bhujaughai-

rasrasrotasvinīnāmajani kulamathākuṇṭhakaṃ kaṇṭhadadhnam||55||

udbhūteṣu kabandhakaṇṭhakuharābhogādbhareṇāsṛjā-

mutpīḍeṣvatha padmarāgamusalasthūlākṛtispardhiṣu|

bibhrāṇā bhramivibhramaṃ bhṛtamahāyūthā vihaṃgāvalī

līlollāsitakālarātripṛthulacchattrākṛtiṃ prākarot||56||

kravyāśiniṣkuśitakuñjarakukṣikūpa-

nirmagnaniryadatanūdbhavaviddhasiddham|

digdantikumbhataṭadaghnabhaṭāsrakulyā-

garbhabruḍadvibudhamāhavavartma jajñe||57||

itthaṃ nirmathya daityādhipadhutavibudhānīkinīkinīnaikapāta-

prāptaprauḍhāvasādānatasuraśikharikliṣṭaratnāṅgaśṛṅge|

%p.627

jāte durjātajanmajvaravidhuragaṇagrāmakāme prakāmaṃ

saṅgrāme 'tyugramugrālikabhuvi bhṛkuṭiḥ kūṭabandhaṃ
babandha||58||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye subhaṭasaṃdīpanaṃ nāma
pañcacatvāriṃśaḥ sargaḥ|

ṣaṭcatvāriṃśaḥ sargaḥ|

sakālakūṭaṃ vahatīva yo galaṃ kalindakanyāsahitaṃ sahāryayā|

surasravantyāśca jalaṃ samīrayankaliṃdakanyāsahitaṃ
sahāryayā||1||

ravibimbamivābhiniryadaṃśucchuritākāśamathāmunā raṇāgre|

dhanurācakṛṣe ripukṣayāya sphuṭaṭaṅkāracitāṃ śriyaṃ
dadhānam||2|| (yugalakam)

so 'bhramadvitatakārmuko raṇe mānaśevadhirudāravājibhiḥ|

taccharaiśca girirarkatejasāmānaśe 'vadhirudāravājibhiḥ||3||

kṣayārkavaivasvatakālavahnibhiḥ kathaiva kā saṃharaṇakramodyataiḥ|

babhūva nātmāpyupamānamāhave durāsadatvena kapālamālinaḥ||4||

gaṇasenayā pratidiśaṃ tarasā prathamānayā sasmamayā ca tatam|

abhayaṃ surāripṛtanā samiti prathamānayā samamayācata tam||5||

%p.628

raṇavartma himādrijāpatāvavateruṣyatha maṅgalecchayā|

surasadmabhuveva rambhaya rucirākhaṇḍalayajñayā jage||6||

śaśilekhayā śirasi yasya mugdhayā na vaśasya mānasamaraṃsta
naddhayā|

tamavāpya vairipṛtanā nanāśa sā navaṃśasyamānasamaraṃ
stanaddhayā||7||

viṣyandisāndrarudhirāruṇadhāturāga-

raktāni tasya viśikhairviśikāsanāstaiḥ|

kṛttānyaloṭhiṣata daityaśirāṃsi gaṇḍa-

śailaśriyaṃ dadhati kāñcanaśailaśṛṅge||8||

natalokahitakriyāsamānānavamā yasya titāṃsatāṃ sadastraḥ|

yudhi śaktimasau dviṣāṃ sma hartuṃ navamāyasyati tāṃ satāṃ
sadastraḥ||9||

turagakhuraśikhānipātapiṣṭatridaśamahīdranitambadhūlipuñjaiḥ|

kapiśabalamathāmarāricakraṃ sphuṭamiva
jāmbavadṛkṣasainyamāsīt||10||

senābhirasyākriyatāricakramahāsamājāvaniśaṃ sitābhiḥ|

yaśaśchaṭābhirdadhato 'tha lakṣmīṃ
mahāsamājāvaniśaṃsitābhiḥ||11||

%p.629

sasṛje śaravṛṣṭirandhakādyairditijaistatra vicitrahemapuṅkhā|

vimukhīkriyate sma sā patantī paṭuhuṃkāraravaiḥ
svayaṃprabheṇa||12||

gīrvāṇavṛndamasurānadhisaṃyugorvi-

nāśakrameṇa samamardayataḥ samāyan|

matto mataṅgaja ivāśu sarojakhaṇḍa-

nāśakrameṇa sa mamarda yataḥ samāyān||13||

tadguptyai raṇabhuvi nandiṣeṇamukhyā daityendraṃ
pratimumucurmahāstravṛṣṭīḥ|

śṛṅgīvātanukuliśāśribhinnasaṃdhistābhiḥ sa drutamatha
bhaṅguratvamāpat||14||

yudhi bhānnihatena vairiṇā sa hi ḍimbena jaṭāsurājitaḥ|

atha bhīma ivābhyayuṅkta tānsahiḍimbena jaṭāsurājitaḥ||15||

ājaghnuratrāvasare 'tha daityagaṇādhipāḥ saṃgararāgabhājaḥ|

kodaṇḍasaṃvartakameghacakrakreṃkāragarjāravapūritāśāḥ||16||

jaghāna tāṃstridivabhido 'ripauruṣaṃ sa hāravānakalayato
'vadhānataḥ|

jigāya ca stanitamathāmbuvāhināṃ sahāravānakalayato
'vadhānataḥ||17||

%p.630

śriyamāpa sa candraśālikāntāṃ ciramāsevitabhasmapāṇḍurāṃ
saḥ|

sphuṭasaudhatalasthitāṃ tadānīṃ
dadhadayodhanavartivīkṣitaśrīḥ||18||

nijaghāna nāsuravarūthinīṃ javānna batāyamānaki raṇaṃ
samāśritām|

śriyamasya śūlamatanocca saṃdadhannavatāyamānakiraṇaṃ
samāśritām||19||

śeṣaḥ kimeṣa na kimasya phaṇāsahasra-

mālokyate himagirirnanu niścalaḥ kim|

ityāhavābhimukhabhindukalāvataṃsa-

māyāntamīkṣya samaśerata daityayodhāḥ||20||

raṇamūrdhni vicitraśastrajālairvyadhamandānavasādino 'bhiyātān|

pramathā rabhasena yudhyamānā vyadhamandānavasādino bhiyā tān||21||

ghaṭitaparikaro 'tha nālikābhiḥ
prakaṭitavistṛtakālakhaṇḍanābhiḥ|

divasa iva nipatya gṛdhracakrairyudhi pidadhe mṛtavigrahaḥ sa
teṣām||22||

sa prāṃśurojasyasurānsma hantuṃ na hastirodhī yatate yave 'gāt|

senārajobhiḥ samare ca tasminnahastirodhīyata yatate nave 'gāt|

senārajobhiḥ samare ca tasminnahastirodhīyata tena vegāt||23||

surāribāṇairatha hanyamānastadā cakampe na mṛgāṅkamauliḥ|

bhujaṃgabhīmaiḥ kṣubhitāmburāśestaraṅgabhaṅgairiva
tīraśailaḥ||24||

%p.631

sa surayuvatibhirmṛdhe vivalgannavaśavalannayanābhirabhramābhiḥ|

vidadhadasakṛdaikṣyata svakāntyā navaśabalaṃ
nayanābhirabhramābhiḥ||25||

vakṣaḥ śilāhanamatheṣubhirullilekha

tasyāndhako 'dhiraṇasindhu vivartamānaḥ|

śṛṅgāgrakoṭibhiradhokṣajabāhuyantra-

mandīracakramiva mandarabhūdharendraḥ||26||

abhāji sakreṅkitamasya kārmukaṃ namatsareṇāvahitasya sādinaḥ|

raṇe pṛṣatkānkirato 'tha śaṃbhunā na matsareṇāvahitasya
sādinaḥ||27||

taṃ jaghāna ripumattakāśinīvaktrapaṅkajavanakṣapākṛtā|

ardhacandraviśikhena dānavo maṇḍalīkṛtadhanuścyutena saḥ||28||

kīrtis.vavasthitamanā bhāydo bhuvātha

sadyogajāsu ravadhūnitayā samāṃsaḥ|

kīrtiśriyā samuditaḥ samare cacāra

sadyo 'gajāsuravadhūnitayāsamāṃ saḥ||29||

prahlādādibhiratha sainyabhaṅgamājau paśyadbhistvaritamupetya
daityanāthaiḥ|

jaghne sa triśikhakṛpāṇabāṇavṛṣṭyā kālābhrairiva śikharī
sadhoragarjaiḥ||30||

raṇabhuvamajito 'vatīrya dhāmnā samaravi mardanatāṃ tatāṃ
tadāpat|

tridaśagirirapi smarārisenāsamaravimardanatāntatāṃ tadāpat||31||

%p.632

prasṛtavahniśikhāsaralāṅguliṃ sa yamahastamivātha śilīmukham|

yudhi sasarja ruṣā suravidviṣe sa vapurasya nināya kabandhatām||32||

sa guṇai raṇeṣvapi yaśaḥpaṭaṃ tato 'mṛduvāyaseṣu samado rasaṃ
gataḥ|

rucimāndhanurmukharayandviṣañcamūmṛduvāya seṣu
samadorasaṅgataḥ||33||

ekatra tridaśagaṇairabhidrutānāmanyatra pramathabalaiśca
dānavānām|

kīrtyaivāhavabhuvamujjhatāmaśeṣāṃ paryāptā daśa kakubho 'pi no
babhūvuḥ||34||

nākadviṣāmatha gaṇaṃ yudhi cakṛvāṃsa-

māyāsabhājamahitāntakaraṃhasaṃ tam|

tuṣṭāva sāmbarasadāṃ muditāvarugṇa-

māyā sabhājamahitāntakaraṃ hasantam||35||

daityānīkeṣvāyasasaṃnāhanipātādākarṇyoccaistārakhaṇatkāramasīnām|

sasmāraugho nākasadāṃ
parvatapālīpakṣacchedakrūravirūkṣadhvanitānām||36||

sa mānayāmāsa dṛśāsamānayā samānayā saṃyati bhāsamānayā|

samānayādreḥ sutayāsamānayā samānayāto 'virahaṃ samānayā||37||

%p.633

ditijasamitināyakena tasminnatha raṇavāsagṛhe viluptamānā|

kusumaśararipoḥ priyeva bhejenavanakharājividāritorudaṇḍā||38||

sa mānasīmāttasamānasīmā sindhorvidhāyārijanasya pīḍām|

hasanniveśaṃ sahasanniveśaṃ sphuratkapolāmalakāntirasthāt||39||

nirāsa taṃ bāṇagaṇairgaṇādhipastato 'sya tenāpratimena karmaṇā|

jagāma vailakṣyagṛhītatanmukhatviṣeva sārdhaṃ paripāṇḍutāṃ
yaśaḥ||40||

akṛta yudh ivināyako vidviṣāṃ na ca kmatanutāpadāvaṃ citam|

mṛtamamaravadhūḥ śritā vibhramānacakamata nūtāpadā
vañcitam||41||

bhogīndrabhogāyatabaddhaśobhapraveṣṭanābhiḥ sa raṇājirorvyām|

vyarājata kṣīrasamudramanthasarambhasajjīkṛtamandaraśrīḥ||42||

mukhaśriyaṃ bibhradasau vinirjitasvaruṃ tu dantena samānanāgatām|

jaghāna meghānvyatipetivānraṇe svaruṃtudaṃ tena samānanā
gatām||43||

stamberamā vinihitāñcitacīnapiṣṭa-

vispaṣṭapāṭalimasaṃbhṛtakumbhaśobhāḥ|

%p.634

saṃbhāvitāḥ pradhanamūrdhni dadhurmadāmbhaḥ-

saṃbhāriṇo gaṇapateḥ parivāralīlām||44||

kathamapi sānakapaṭahā raṇabhūmīḥ prāpya varcasā na kapaṭahā|
sthagitāśo 'bhanagaṇḍaṃ druhiṇasya dadhanmukhaṃ sa
śobhanagaṇḍam||45||

vyacarattarasātha ṣaṇmukho yudhi śaktyobhayarūpayā śritaḥ|

asamārcirivāhutīrvahansphuṭasaṃpannavaṣaṭpadāḥ srajaḥ||46||

surayuvatijanasya tatra nānāsurabhidi vibhramadakṣatāmalāsīt|

śriyamatanuyaśaśca tasya śrubhraṃ surabhi divi
bhramadakṣatāmalāsīt||47||

saṃvartameghamalinā dadhato 'tha taikṣṇya-

makṣuṇṇapāṭavajuṣaḥ pratipakṣabhede|

tasyodaghāniṣata daityabhaṭāḥ kṛpāṇa-

paṭṭāśca gāḍhaparivāragaṇāḥ svasainyaiḥ||48||

raṇāṅganorvīṃ dadhadāhitonmadadvipakṣayo dhāma sa
kṛttadānavaiḥ|

cakara bāṇairbahulāsutaḥ skhaladvipakṣayodhāmasakṛttadā
navaiḥ||49||

niḥśeṣāṃ sakanakakambunetraśobhaḥ śaṅgrāmāvanikalaśīṃ
viloḍya śatroḥ|

rīḍhābhiḥ prakaṭitasāra eka uccairvaiśākhaḥ sapadi babhūva
bāhudaṇḍaḥ||50||

%p.635

daityānahimahima himataro 'ddhā roddhā dalayati yatibhayatdṛdyaḥ|

tdṛdyaḥ sa jagati gatitdṛdasaṃkhye saṃkhye
kṛtaratiratigururāsīt||51||

mahājigoṣṭhīpratibaddhasauṣṭhavairvidagdhalokairiva
karṇaśālibhiḥ|

tadāhave satkavikāvyapāyibhirdadhe mukhaśrīḥ
pṛtanāturaṅgamaiḥ||52||

sa senayā jaganmanomṛdurvaśīkayā jitaḥ|

aviskhalaṃstadā ruṣāmṛdurvaśī kayājitaḥ||53||

gurumuṣṭighātaparipīḍitaṃ javādvinipātya vṛtramatha
kuñjarānanaḥ|

paraśuprahāravikaṭavraṇorasaṃ sa
sahasramāyamakarotparāṅmukham||54||

kedārayantaṃ samadantamālamarātilokaṃ śaralāṅgalānām|

ke dārayantaṃ samadaṃ tamālanīlaṃ hariṃ jetumalaṃ babhūvuḥ||55||

savisarāsurasāravasāsave suravaro viarāsurasāsravaḥ|

sa varavīravasāvuruvairisūravasare virasaṃ virarāsa saḥ||56||
(tryakṣaraḥ)

maṇiśatakarabhāsurāṅganānāṃ ditijacamūghaṭamānasaṃsadaṃ saḥ|

akṛta ca samaraṃ surāṅganānāmatanu dadhacchucimānasaṃ
sadaṃsaḥ||57||

%p.636

jetā vegāṃstīvrabhā vāyavīyānvṛtrarāterbaddhabhāvā yavīyān|

śrutvātdṛṣyattatra cāṇūrapīḍāḥ prākkartāsau
dṛptacāṇūrapīḍāḥ||58||

bhātyākāśaśyāmale yasya dehe vāsaśchāyā sannavā pītaraṅgā|

paryaṣkāri dvārikā yena pūrvaṃ
nānāharmyāsannavāpītaraṅgā||59||

raṇe natā yena riporvarūthinī sahāsamāsannavadhe 'nukampitā|

śaśaṃsa yaḥ sīriṇamahavakriyāsahāsamāsannavadhenukaṃ pitā||60||

saṃpratyarātipṛtanāḥ sahasā vijitya

tā rakṣa vīra samare cakitāḥ samāyāḥ|

ityarthivāgbhirajahātsa tu tāstatīrna

tārakṣavīrasamarecakitāḥ samāyāḥ||61||

vahati karatalena baddharāgaṃ raṇadali tāmarasaṃ ca yaḥ sahāsam|

yudhi mayatanayo 'munā nijaghne raṇadalitāmarasaṃcayaḥ sahāsam||62||

nākaukasāṃ vidadhatīḥ pṛtanāstadānīṃ

vyāpāryamāṇakaravālalatā nikṛttāḥ|

%p.637

senāḥ śarairdanubhuvo 'nugato balena

vyāpāryamāṇakaravālalatā nikṛttāḥ||63||

diśi diśi śamayadbhirdūramanvīyamānaṃ

divasakaramarīṇāṃ cāmarairvījyamānam|

samiti ripugaṇo 'nyairnātisaṃrambhavegā-

diva sakaramarīṇā cāmarairvījyamānam||64||

sthitavati tatra goptari bhaṭaistridaśāṅganā~bjinī-

savitari tuṅgatodayamanekaparājayorjitāḥ|

ditijagaṇasya bhītimatidurdharatāṃ dahau kriyāḥ

sa vitarituṃ gato 'dayamanekaparājayorjitāḥ||65||

bibhradbhujau muraripuḥ pratipakṣabhānu-

rāhū tadā navacamūravadhūyamānāḥ|

āśiśvasatsumanasāṃ pṛtanāścamūbhi-

rāhūtadānavacamūravadhūyamānāḥ||66||

%p.638

tridivavartma ghaṭitānsahasāhitakampayā

samadanāgamatayā tarasā rathino dadhau|

raṇamayagahane valinā ruruce śriyā

samadanāgamatayātarasārathinodadhau||67||

puropavanapaddhatīrvasatirambarastrīśriyā-

madhūnitarasāpapāvanatamānasānuttamāḥ|

pravi'sya ca ratotsukā navatamālavalligṛhaṃ

madhūnī tarasā papāvanatamānasānuttamāḥ||68||

sa saṃyati patattriṇāṃ nijarucārikāntīrjaya-

nnamandarasamāṃsadorjitamadaḥ samāyojayan|

vyathāmagamaduddhato ditijamaṇḍalaṃ mṛtyunā

namandarasamāṃsadorjitamadaḥ samāyojayan||69||

diśi diśi vīrabhadra ucitānniveśya pṛtanābhaṭānvidalaya-

npramathanavastuto 'tra samatāsakhedamakarodarātigajavān|

vigalitasaṃprahārarabhasaṃ dadhānamamarārisainyamatanu

pramathanavastutotrasamatāsakhedamakaro darātigajavān||70||

saśrīmānamṛdurnisargagahane darpānnikṛttadviṣo

vaṃśyaścāruyaśastadā dadhadadhaḥ sadyo hṛtaśrīripoḥ|

dattārgho nayamārgagocaraguṇaḥ puṣṭībhavanmāraṇe

sevānamralasatkarāñjalipuṭairvītāriśaṅkaṃ suraiḥ||71||

%p.639

itthaṃ durdharadarpadordrumatayā mṛdnaṃścamūrātatā

bhāsvānsānumati kṣapā iva tadā sūdāraśobhānugaḥ|

ṭāṃkārairvyathitārisaṃhati dhanurvratyā (rvrātā)ttakīrtī raṇe

yatnāsañjitaśiñjinīkasaraṭaḥ kāmaṃ tamavyaṃsayat||72||
(yugalakam)

śrīdurgadattavaśyaḥ sahṛdayagoṣṭhīrasena lalitāṅkam|

idamamṛtabhānusūnurvyadhatta ratnākaraḥ kāvyam||'
(ityetadutthāryā)

āsanraṇe vidalitāḥ kariṇā yaśāṃsi

mandā radā mahati bhīrucite 'napete|

rāgāmbudhau muditadevavadhūkṛtābhi-

rmandāradāmahatibhī rucitena pete||73||

raṇabhuvamadhunā jayāśaṃsayā dordrumālambano dārayanvidviṣo
'tyūrjitā

nanu vikaśalitāpadosannayā saṃgarakṣobhayā nuttamoheti
bhīrūḍhayā|

nanu vikaśalitāpadosannayāsaṃgarakṣobhayā nuttamohetibhīrūḍhayā

kimiva bata bhiyetibherīravairabhyadhāyīva
koṇāhatiprastutairyudbhuvā||74|| (caṇḍavṛṣṭiprapātadaṇḍakena
garbhayamakam)

itthaṃ vīrāhatasuracamūrdattahastāvalamba-

svargārohipramuditabhaṭāstasya nākārisainyaiḥ|

ścyotaddānāsavasarabhasāpānalolālimālā-

sāndracchāyāsitamukhapaṭoddāmadikkuñjaraśrīḥ||75||

nānādhutyāgapakṣe sabharasarabhasakṣepagatyā dhunānā

nādāsaktāraṇatrāviralabalaravitrāṇaraktā sadānā|

nādhāvatsādipakṣetarasarasaratakṣepaditsāvadhānā

nāhāsaktārirugbhīmudasarasadamugbhīruriktā sahānā||76||
(sragdharayānulomapratilomābhyāṃ cakracatuṣṭayam)

%p.640

tāvacca śaṃbhubhṛkuṭī nibhṛtaikamukhyā

saṅgrāmakānanakarālatamālavallyā|

cāmuṇḍayā vikaṭavikramasindhuvīcyā

prāstāvi daityadalane yudhi ko 'pi kopaḥ||77||

vigalitadānavasārthaṃ bhayaśuṣkakarīndrakaraṭadānavasārtham|

cakre 'ndhitāndhakabalaṃ tayā samīkaṃ yamasya bāhukavalam||78||

caṇḍīdordaṇḍacaṇḍaprasarasarabhasottambhitāstraprabandha-

vyāpārāpārasīdadditidanutanujānīkasaṃkīrṇamadhyā|

jajñe sā tatkṣaṇena kṣatajanadanadīmagnasūdvignalagna-

prāṃ'sustamberamāśvā samaravasumatī krīḍanaṃ
kārarātryāḥ||79||

sārāviṣṭābhisārā janitatatanijakrodhadīprāvasārā

sārāvaprāsiśūrāharaharaṇarahaḥ svargakanyā viśālāḥ|

śālāvinyāyakaśrīranamamamanaravrātayuktā samāsā

sāmāsaktā yadāsīdamataśatapadacchedavṛṣṭāvirāsā||80||
(ṣoḍaśadalapadmabandhaḥ)

ratnādrau caṇḍikāyā vikaṭakarikaṭāṭṭālakuṭṭākakoṭi-

truṭyaṭṭāṃkāriṭaṅkakrakacakarakarārāvagurvī raṇorvī|

pre"khatkhaḍgāgrakṛttaprakaṭabhaṭaśiraḥ pīvaraskandhacakra-

krīḍānyañcatkabandhakramavidhuradharādhāribandhā tadābhūt||81||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye icaṇḍikāsamarākṣepo nāma
ṣaṭcatvāriṃśaḥ sargaḥ|

%p.641

saptacatvāriṃśaḥ sargaḥ|

saṅgrāmamūrdhni dalitāsuracakravālā-

mālokya tatra vikasatpulakaprabandhāḥ|

ābaddhagocarapariṣṭhitavākprapañcaṃ

saṃtuṣṭuvurbhagavatīmiti siddhasādhyāḥ||1||

kiṃ citramatra dalitaṃ ripucakravāla-

metatvayā janani yatprasabhaṃ raṇāgre|

nirbhindatī bhavanavartiniśāndhakāra-

māścaryadhāma nahi dīpaśikhā kadācit||2||

dordaṇḍadṛptamanasaḥ subhaṭā vipakṣa-

manye 'pi yadraṇamukheṣu parājayante|

tacchaktirūpamanaghasthiti saṃ.................

.........ṣabhāgaparamāṇuvijṛmbhitaṃ te||3||

daityaiḥ purā suracamūsu vinirjitāsu

tadguptikāraṇavaśādasamāptaśaktiḥ|

dhyātvā sanātanapadaṃ kila śaṃkareṇa

sṛṣṭāsi nānyajitajīvanibandhavṛttiḥ(?)||4||

nistriṃśamudvahasi saṃprati nīlakaṇṭha-

kaṇṭhaprahbāsadṛśa ityanurāgahetoḥ|

huṃkārasaṃbhramacalatsakalātatāyi-

cakrā na jātu raṇalālasayā punastvam||5||

āyodhaneṣu sakalāmaracakravālai-

rālokitā tvamasurādhipa.................|

vistāridarpaṇamivodaradeśalagna-

mabhraṃkaṣoṣṇakaramaṇḍalamudvahantī||6||

kārkaśyamaśmanikarādiva saṃyugeṣu

dūrvāpravālakalayā (kavalā)diva............ṛaṅge(raṅgamaṅge)|

%p.642

saṃkrāntimāpadiva devi himasthalībhyo

hāsacchavistava tuṣāragirervipāṇḍuḥ||7||

mārgaṃ purā kila sahasraruco rurutsu-

rudyannagastyamunināpi niṣiddhavṛttiḥ|

vindhyācalastvayi guhāgṛhabhāji sapta-

lokādhikaṃ dhruvamavāpa samunnatatvam||8||

saṃcintya rūpamatulaṃ tava puṣpaketu-

dāhānutāpavaśataḥ śvasitoṣṇavātān|

ākṛṣṭakaṇṭhakuharāspadakālakūṭa-

kūṭānalāniva mumoca mṛgāṅkamauliḥ||9||

sadmājiraṃ tava nabhaścaracakravāla-

puṣpopakāranipatanmadhupāvalīkam|

vicchinnabhaktabhavabandhanalohapāśa-

jālāvakīrṇamiva rājati mekalādrau||10||

nistriṃśaghātavinikṛttapaśūpahāra-

jīvā ivāpya sugatiṃ paridīpyamānāḥ|

vindhyādrikaṃdarajuṣo bhuvanāndhakāra-

nirbhedino 'ntikagatāstava bhānti dīpāḥ||11||

brahmāṇḍaśaṅkhamupapāditakaṇṭhabhāga-

randhraṃ viniḥśvasitamārutapūrṇagarbham|

saṃhārarātriṣu vipūrayasi tvameta-

mālambya bhairavavapuḥ prasabhaṃ karābhyām||12||

āviṣkṛtapralayadurdharakālarātri-

mūrterudaravikaṭāvayavāntareṣu|

paryāptimeti tava saṃhṛtasaptaloka-

lokāsthisaṃbhṛtiśatairapi maṇḍanaṃ kim||13||

%p.643

nirmāṃsatādhavalarāhuśiraḥkapāla-

kāṃsyāgrapītabhuvanakṣatajāsavaśrīḥ|

viśrāṇayasyatanutatpiśitāvadaṃśa-

leśānuviddhadaśanāmba na kasya bhītim||14||

āhanyamānakanakācalalāḍanottha-

nādānubandhādhirīkṛtasaptalokam|

kalyāṇi vādayasi kālavibhāvarīṣu

padmāsanāṇḍavikaṭordhvakavāṭaghaṇṭām||15||

helāviniḥśvasitapītakaṭhorakaṇṭha-

nāḍīnirargalagalatkṣayasāgarāmbhaḥ|

rūpaṃ bibharṣi valayīkṛtasaptasaṃkhya-

dvīpoṣṇaraśmikiraṇāvahiśailacakram||16||

saṃhārakālarabhasotthitadhūmaketu-

nirdagdhasaptabhuvanendhanajo na mātaḥ|

manye lalāṭataṭapuṇḍrakamātrake 'pi

paryāptimeti tava bhasmaparāgapuñjaḥ||17||

aurvo nirargalakarālaśikhāsahasra-

bhasmīkṛtārṇavajalastava jāṭharo 'gniḥ|

śvāsāstavaiva marutaḥ pralayāgameṣu

helānipātitakulācalacakravālāḥ||18||

vakṣaḥsthalīvinimitāmaraśailadaṇḍa-

lagnendukhaṇḍanavabhāsvadalābupātrām|

āśrāvayasyatanuśeṣaśarīratantra-

tantrīguṇāṃ pralayarātriṣu kāṇḍavīṇām||19||

%p.644

saṃkalpakalpitaviśaṅkaṭakaṇṭhabhāga-

mantaḥsthasaptajalaśevadhivāripūrṇam|

brāhmāṇḍameva sahasā vidadhāsi caṇḍi

līlākamaṇḍalumimaṃ pralayāgameṣu||20||

vaikuṇṭhacakraparikalpitaśaṅkhapattra-

saṃruddharandhravikarālavilambipāśam|

karṇaṃ bibharṣi bhagavatyabhirāmameka-

manyaṃ ca hemagirikāñcanatālapattram||21||

abhyucchvasatphaṇapalāśakarālajihva-

pratyagrapakṣmanikurumbaśarīranālam|

karṇe 'vataṃsayasi pāṇḍurapuṇḍarīka-

śobhaṃ bhavāni bhujagādhipamapyanantam||22||

astodayādrinamitonnamitārkacandra-

vistīrṇabimbamaṇikandukakīrṇahastā|

cikrīḍitha tvamiha caṇḍi kumārabhāva-

mātasthuṣī bhuvanavismayanīyamūrtiḥ||23||

tārakvaṇaḍḍamarukā karusīṣu caṇḍi

saṃhārakālamuditā vicarasyamandam|

skandhādhiropitaviṭaṅkavirañcikāya-

ka"kālabhāganinadatsamavartighaṇṭā||24||

eṣā vibhāti tava devi kapālapaṅkti-

ruttaṃsitā dalitaśaṅkhavipāḍuratviṭ|

saṃvartakālakalitotkaṭavahniheti-

bhasmokṛtākhilakulācalamaṇḍalaśrīḥ||25||

%p.645

raktacchaṭāśavalakuñjararājakṛtti-

saṃchāditastanataṭāmba bibhāsi kālī|

paurandarī digiva bāladviākarāṃśu-

bhinnāntarālatimirasthagitodayādriḥ||26||

ābhīlatāṃ brajasi pāṇinakhāgraśukti-

līlāgṛhītasakaloddhatasaptasindhuḥ|

pādā'Ngadīkṛtakarālasahasraraśmi-

dhāmāvadhikṣititalā pralayāgameṣu||27||

yogeśvarīruciracakrakarālanābhi-

baddhāsthabhairavahṛdaṅkagatāṃ janastvām|

dhyāyannasaṃkalitasaṃkaṭaśokaśaṅku-

śaṅkaḥ śaśāṅkamukhi śaṃkaratāmupaiti||28||

brahmaprapañcapariniṣṭhitabhedasāma

gāyantyaviplutamanāḥ pralayotsavāgre|

śarvāṇi vādayasi dīdhiticakravāla-

tantrīguṇāñcitaśaśāṅkakalāvipañcīm||29||

vispaṣṭapāṭaladalaprakarāyamāṇa-

māṇikyadīdhitiviṭaṅkatalāṅgulīkaḥ|

abhyudvahanbhuvanapaṅkajameṣa bhāti

hastastavaiva bhujagādhipabhogadīrghaḥ||30||

kleśaspratānagahanāpratipannapāra-

saṃsārakānanakaṭhorakuṭhāradhārā|

sphūrjatyanuttaratiraskṛtatāpavartma-

medhāmṛtasrutiraho tvayi bhaktirekā||31||

saṃspṛśyamānamabhitastuhinotkareṇa

yadyutsṛjenna kamalaṃ kamalākṣi lakṣmīm|

%p.646

tena sphurannakhamaṇiprabhayāvalīḍhaḥ

saṃprāpnuyāccaraṇa eṣa tavopamānam||32||

saṃdehitāruṇadalāṅgulipādapadma-

pīṭhotthasaurabhabharākulitaṃ vibhāti|

saṃbhāvya kṛṣṇarajanīti samāgataṃ tvāṃ

sevārasāttama ivātanu bhṛṅgacakram||33||

saṃvādibimbaphalamujjvalakambukaṇṭhi

tāmbūlarāgaparipāṭalamoṣṭhayugmam|

ābhāsi tatkṣaṇanipītapaśūpahāra-

viṣyandiśoṇitarasārdramivodvahantī||34||

ardhaṃ śaśāṅkaśakalābharaṇena gāḍha-

rāgopagūḍhamanasā vapuṣor 'pitaṃ te|
niḥśeṣameva hṛdayaṃ punaravyalīka-

mānopaghātaghaṭanaṃ didiśe tvayāsai||35||

pre"khatphaṇāmaṇimayūkhaśikhābhilakṣya-

prālambakambu raśanāspadamecakāhiḥ|

kālī vibhāsi bhagavatyupahārapīta-

dhūpotthadhūmapariṇāmavaśādiva tvam||36||

uṣṇīṣabandhadṛḍhapīḍitakaṇṭhapīṭha-

phullatphaṇāphalakavāsukiphūtkṛtotthāḥ|

tvāṃ caṇḍipāvakaśikhāḥ paritoṣayanti

saṃ'soṣitābhrasaritaḥ śirasi smarāreḥ||37||

bhāsi tvamamba rajanī śaśalakṣmaśāra-

madhyaṃ dadhatyasakalāmṛtaraśmibimbam|

%p.647

vispaṣṭapaṅkapaṭalāvilarandhramārga-

tiryaksthitasphuradaraṇyakapālakalpam||38||

preṅkhajjapākusumakomalacandanāmbu-

carcāṅkapīnapariṇāhipayodharaśrīḥ|

śobhāṃ bibharṣi bhagavatyupagūḍhasāṃdhya-

rāgeva kṛṣṇarajanītvamupāgatā tvam||39||

sevāśritojjvalakarāmburuhāśrayaṃ te

tatsaṃ'srayātparijanatvamivopanetum|

chāyāndhakāritaguhāgṛhagarbhabhāgā

vīrāḥ karālakaravālalatā diśanti||40||

āliṅgitā iva ca vīranikhātakhaḍga-

paṭṭāṃśubhirjanani vindhyaguhāniketāt|

lakṣmīṃ vahanti śabarāḥ sajalāmbuvāha-

cchāyāḥ kṛtārghavidhayastava niṣpatantaḥ||41||

aṅkādhirūḍhaguhacandrakiṇastavāmba

nṛttopahārasavikāsaśikhaṇḍakhaṇḍāḥ|

vindhyādrikaṃdaraguhāgṛhasaṃniveśa-

bhājo vahanti śikhinaḥ parivāralīlām||42||

nistriṃśaghātavinikṛttapaśūpahāra-

raktacchaṭācchuraṇaśobhi gṛhājiraṃ te|

dhatte harapraṇatiroṣagṛhītasaṃdhyā-

bandīśatānvitamivāniśamamba lakṣmīm||43||

tvattaḥ prabhāvamahitā bhuvanatrayasya

nānāphalaprasavasaṃbhṛtihetubhūtāḥ|

%p.648

vidyāḥ prasūtimasamāmadhijagmuramba

hemādrisānusaraṇeriva kalpavallyaḥ||44||

tattvatrayīkṛtapadāṣṭavibhedavarga-

niḥśeṣavāṅmayanibandhanavarṇarāśim|

svargāpavargaphalasaṃpadananyahetu-

māmnāyamātaramuśanti purāvidastvām||45||

sarvaprapañcaparivarjitanirvikāra-

śāntātivṛttaparatattvaśivātmavṛttiḥ|

sūkṣmātisūkṣmagahanaprakṛtiḥ śikheti

sauṣuptamaṇḍalagatā paradīpyase tvam||46||

lokānsisṛkṣuradhitiṣṭhati yāmabhīkṣṇa-

mīśastvayā prakṛtikāraṇatāṃ dadhatyā|

granthau sthitaṃ puṭaparamparayā tvayādi-

madhyāvasānarahitāṃ sthitimīyivatyā||47||

vispaṣṭasaptadaśakasthiti gauri liṅga-

māśritya tiṣṭhasi vibhoḥ phalabhoktṛśaktiḥ|

jñānātmanastvamakhileṣu ca vigraheṣu

cidrūpatāmupagatā kila bhautikeṣu||48||

kleśendhanotkaranirargaladāvavahni-

jvālāhatāvatamasā kila bhāvanā tvam|

abhyāsayogavaśato jananī jinānā-

mālokaheturuditā jinaśāsanasthaiḥ||49||

bodhiprakarṣamadhirūḍhavato jinasya

sopānapaṅktiruditā muditādibhūmiḥ|

spaṣṭaprakārayugalādhimukhaṃ samādhe-

rabhraṃśabhāgbhuvanadhāriṇi dhāraṇī tvam||50||

%p.649

kleśendhanaughaghaṭanāsravavartmavahni-

jvālā jinasya jananītvamupoḍhamohā|

prajñā tvameva hatasaṃtamasāmba tasya

jainairabhīkṣṇamuditā bhavabhaṅgahetuḥ||51||

akṣuṇṇamārgayugabhaṅgadaśāvyatīta-

vispaṣṭamārgagativartmarathādhirūḍhaiḥ|

tvaṃ kīrtitābhayanirātmakatāvalagna-

rūpā bhavāni matipāramiteti boddhaiḥ||52||

kleśapratānagahanapratibandhaśūnya-

skandhapravāhaparihārinimittamekaḥ|

aṣṭāṅga eṣa parinirvṛtaye tvayaiva

saṃdarśito 'tigahanaḥ sugatasya mārgaḥ||53||

garbhīkṛtāvadhutasaṃtamasānubandha-

saṃvitprakāśaviṣamīkṛtayānamārgaiḥ|

āryāvalokabhuvi lokitasaṃbhavā ca

tārā tvamamba kathitābjakulaprasūtiḥ||54||

prāptābhisaṃdhiparatāmanuvṛttilagna-

gauṇasthitiḥ sthitasitātiśayādabhīkṣṇam|

vidyeti sarvabahulākhiladṛṣṭisaṃjñā

saṃkarṣaṇī nigaditā kila śāsane tvam||55||

ābadhya yatra natimuttamayogayoga-

bhāji vrajanti pa(ya)tayo 'dhipateḥ sayuktvam|

sādhāraṇā tvamapavargaphalaikahetu-

rekāyanairabhihitā bhagavatyaliṅgā||56||

%p.650

śīrṣaiḥ sahasraśirasā puruṣeṇa sāma-

gītirvibhedagahanapratipannaśākhā|

tvaṃ gīyase śrutisukhā ruciraprapañca-

pañcaprakārapariniṣṭhitacārubhaktiḥ||57||

bhogāpavargasukhasādhanasaptakoṭi-

saṃkhyānamantragaṇanāyakatāṃ dadhatyā|

kṛtsnaṃ tvayaiva gaganāmṛtadhārayaita-

dāpyāyyate jagadanekaguṇaprapañcam||58||

śāntā śivāgamapadaṃ paramiśitustva-

mādyā kalā kila kalātritayaikahetuḥ|

tattvaṃ vyatītya bhavatīṃ sthitimabhyupetya

dīrghājavañjavajuṣo na bhavanti yuktāḥ||59||

brahmānanebhya uditā kila pañcadhā tvaṃ

pañcabhya eva bhuvanatrayasiddhihetuḥ|

vidyāvibhāvitavicitrapavitramantra-

stotraprapañcarucirasthitirañcitaśrīḥ||60||

yaṃ jñānaliṅgamativṛttavikalpacakra-

mutkrāntamuttamadhiyaḥ sakalārthacitrāḥ|

udgīthamāhurabhito 'bhividhāya viśva-

mekaṃ sthitaṃ sakalasādhanadharmaśūnyam||61||

vyāpya sthito jagati yaḥ sakalā giraśca

yaśca praviśya kila tā api dhāturīḍyam|

yaṃ sarvatomukhamatharvagiraśca hetu-

mālambamūlamavadātadhiyo vadanti||62||

%p.651

nirbhidya gaṇḍataṭamātmabhuvaḥ kilāśu

yenodayāya jagatāmudiyāyi pūrvam|

yadrūpamāśritavivartavikārabhedaṃ

brahma dvidhāsthitamuśanti parāvarajñāḥ||63||

yaddvāramuṣṇakiraṇasya vadanti saura-

maudumbaraṃ ca kavayaḥ kila tālusāhvam|

yastriprakārakalanāsubhagatvameti

yogābhiyuktamanasāṃ padamavyavastham||64||

vyāpīti haṃsa iti tāra iti sma śukra

ityucyate ya iha vaidyuta ityanantaḥ|

tristhānatādi viṣayaṃ ca yamāmananti

brahmāmalaṃ trividhabhedavivarti yuktāḥ||65||

brahmā maheśvaraguruśca purā kilaita-

dākāśavatsvakṛtasaṃnidhimetya sāṅgam|

vedaṃ prajāpataya ūcaturekameva

tasyāpi yo mukhamiti prathitaḥ pṛthivyām||66||

nirdiśyate jagati yaḥ kila śabdatattva-

bhāvārthanāmasuguṇapraṇidhānadṛśyaḥ|

yasminnilīnamanasaḥ sukhaduḥkhamoha-

saṃvedanena rahitāśca bhavanti yuktāḥ||67||

yaḥ kīrtyate śrutiṣu copaniṣatsvaśeṣa-

vidyānareṣu ca phaladvayaheturekaḥ|

utthāpitapraguṇasaṃskṛtayaśca yena

tadvācyatāmupagatāḥ kila santi vedāḥ||68||

%p.652

brahmādidaivatamayaṃ paramaṃ pavitra-

micchanti yaṃ sutapasāyamanaṃ dvijendrāḥ|

āruhya yaṃ sapadi kūbariṇaṃ vrajanti

mārgaṃ sudurgamanargalameva yuktāḥ||69||

yaṃ saṃvidādimayamāhuranekabhedaṃ

yaścākṣuṣaḥ puruṣa ityabhidhīyate a|

yaṃ taittirīyaka uśanti rasādikoṣa-

cakrasya hetumavadātadhiyaśca koṣam||70||

aspaṣṭavaikṛtaviviktavikāracakra-

hetorniyamya na kadāidatādavasthyam|

kṛcchreṇa nābhihṛdayāmbujakoṭarasthaṃ

paśyantyaviplutasamādhidṛśo yamāryāḥ||71||

vispaṣṭamātmaniratāḥ sudhiyo vikalpa-

śūnyaṃ samādhimavalambya samūḍhasattvāḥ|

vindanti yaṃ vitamasaḥ kila nistaraṅga-

bhaṅgodadhipratinidhisthitamātmasattvam||72||

svargopabhogasukhadānanirargalaṃ ya-

micchanti yajñapuruṣaṃ munayaḥ ṣaḍaṅgam|

kṣiptāhutiḥ śikhimukhe kila yasya samya-

gutsṛṣṭavṛṣṭimupatiṣṭhat uṣṇaraśmim||73||

syātkāraṇaṃ yadi na śāsvatikatvayukta-

mucyeta nityamiti cennahi kāraṇaṃ tat|

ākṣepayugmamiti bādhakamānaśūnyaṃ

śaktiṣvabhīkṣṇamaviropitavṛti yasya||74||

tādāmyabhedarahitāvanicandrabhāsva-

dātmānilānalanabhaḥsalilena dehe|

%p.653

vyāpyākhilaṃ sthitavatā parameśvareṇa

yena nyaṣedhi jagato 'parakartṛbhāvaḥ||75||

brahmapratiṣṭhaparamāṇuśarīragarbha-

baddhāspadonnatakuśeśayakarṇikāṅke|

viśrāntamucchikhanipātagatapradīpa-

dīpākṛtipratimamapratikṛtyavastham||76||

ghoṣākṣarasvaranirākṛtamapyakaṇṭhya-

tālavyamavyayamanāsikamapratiṣṭham|

niḥsaṃcaravyatikarapratisaṃcarātma-

dehaprabhñjanaviśālarathādhirūḍham||77||

prajñāghanaṃ sthiracatuścaraṇatvamāpta-

madvaitatāsamarasaṃ parimṛṣṭakūṭam|

jyotiḥ paraṃ yadamṛtaṃ hṛdi cākaśīti

nediṣṭhamapyavigalattamasāṃ daviṣṭham||78||

sthityarthamasya jagataḥ kthamapyupādhi-

bhedādabinnamapi yatpratipannabhedam|

yaccāpi satyamaniśaṃ hṛdayapratiṣṭha-

mānandarūpamamṛtaṃ munayo gṛṇanti||79||

no tāmyate diśi divākarapāvakairya-

dbhāsā ca yasya sakalaṃ vyavabhāsyate 'daḥ|

vidyāsatattvamiti ca prakṛtiḥ paraiti

śaktiśca yasya bhagavānaravindanābhaḥ||80||

varṇeṣu vācakatayā rahiteṣu satsu

vāktatvamakramamapākṛtabhedarūpam|

%p.654

sphoṭabhidhānamiti yaṃ kathayanti śābdāḥ

pratyakṣatavikalavastusatattvayogāḥ||81||

dravyādibhedaparikalpanayā pramāṇa-

sūtrairvibhajya bhuvi ṣoḍaśabhedabhinnam|

vyākhyātavānkaṇacaraśca samakṣamakṣa-

pādaśca yasya bhagavāṃstanumaprakampyām||82||

yasmājjalādiva ca budbudacakravāla-

metajjagatsamudapādi vibhinnarūpam|

niḥśeṣabījanikarāntaralabdhaśakti-

rvāgīśvarī ca vinivartata eva yasmāt||83||

yasyodapādi manasaḥ kila śītaraśmi-

rakṣṇoṃ 'śumānkaṭitaṭādapi cāntarīkṣam|

avyākṛto vikurute bhagavānavidyā-

granthiṃ ca yo vinihitaṃ puruṣo guhāyām||84||

jñānāgnivipruṣa imāḥ kila yanmukhotthā

yaścākṣaraḥ kṣaṇamatha kṣaratāmupetaḥ|

saṃyogato jagati bhāvagatādvibhāti

yadrūpaśūnyamapi saṃhitasarvarūpam||85||

hrasvaṃ na dīrghamatha na plutamapyaliṅga-

mekaṃ vibhaktivacanapratibhāgaśūnyam|

saṃtarpitākhilajagatparameṇa dhāmnā

yaccāstitārahitabhāvavikāraśūnyam||86||

vyāvṛttirasti na kutaścidapīha yasya

yasmadavastuviṣayasthitivipralabdhāḥ|

āvirbhavanti vividhasthitihetukārya-

cakraprapañcapariṇāmayujaḥ padārthāḥ||87||

%p.655

bhogapavargaphalasādhanahetubhāva-

mabhyāgatā bhuvanasādhanatāṃ dadhānāḥ|

yasmācca bindusarasaḥ kila saptamantra-

koṭyo 'bhrasindhava ivāskhalitā nirīyuḥ||88||

ātmāntarāvagamavattritayāpratītau

vāgātmani sthita ihātiśayena sūkṣme|

rūpasya yaḥ prakaṭanāya nijasya śabda-

bhāvena bhāvitajagatparivartane sma||89||

prāptānimānprakṛtijānakhilānvikārā-

nyo 'laṃkārotyaniśamapravibhāgirūpaḥ|

tīrthapravāhagahaneṣu pṛthagvidheṣu

yaddṛṣṭibhedavinibandhanamāmananti||90||

tristhānatādiyutamādivirāmaśunyaṃ

viśvasya nābhimacaraṃ carato dhruvasya|

nisṭhyūtavāṅmayamajo hariratmabhūśca

śaṃsanti yaṃ kṛtadhiyo gurudhāraṇārdhyam||91||

.o tatsadityamitatparamaṃ tṛtīya-

kāyāvamarśagahanāgamabodhisaṃvit|

āvedavandhyadhṛtidhutaghanānupāśo

vāgīśvaro janani sa praṇavo mukhaṃ te||92|| (dvātriṃśadbhiḥ
kulakam)

nāḍisahasrasaśirāmbaragarbhavartma-

saṃcāracātura(?)karī tdṛdi saṃniviṣṭa|

śaktistvameva paramātmaparāparārtha-

brahmārkamaṇḍalagamāgamagūḍhaguptiḥ||93||

%p.656

spaṣṭībhavadgaganagañjacitiprakarṣa-

mātmīkṛtākhilasatattvagatiprapañcam|

kāpi tvameva nanu dāśavalāvabodha(?)-

sattvānubhāvaparameśvaradevatādyā||94||

jihvā triviṣṭapasadāmamṛtasya mārga-

mājyaṃ dvijāñjuhuvuṣaḥ śikhini pradīpte|

yattigmaraśmikiraṇāḥ paramasya puṃsaḥ

sthānaṃ nayanti tadasau tava śaktijṛmbhā||95||

jyotirmayīmakaraṇendriyavṛttimādya-

haṃsākṣarasthitimayīṃ vihitāmayārghyām|

śrīkaṇṭhamukhyaguruṣoḍaśavīramūrti-

mutphullaśaktikamalāsanatāmupetām||96||

śaktitrayprathitaśūlakarāṃ śivāya

dhāmnā jaganti sakalānyavabhāsayantīm|

kallolasaṃkulaparāmṛtasaṃpadaṃ tvāṃ

dhyāyantī bhairavatanuṃ kila kaulikāsthāḥ||97||

pratyaṅgasaṃgatapataṅgakarābhibhāvi-

koṭitrayonnataviśaṅkaṭatigmahetiḥ|

sūkṣmā sanātanatanuśca nanu tvameva

māyākalāsu śakalīkaraṇaikahetuḥ||98||

cakrāśritatriśikhakoṭigatāravinda-

satkarṇikāsanagatāmiha kaulikastvām|

dhyātvaiti śaktipatitāṃ sthirabhairavāṅka-

vṛttiṃ parāparavibhedavatīṃ jano 'yam||99||

ātasthuṣaḥ ṣaḍavadhisthitavartmamātṛ-

cakrasya ṣaḍavadhisthitavartmamātṛ-

cakrasya caṇḍi pṛthusūkṣmaśariravṛttiḥ|

%p.657

khyātā tvameva jagati pratipannaviśva-

rūpā kilākṣaramayī parameśaśaktiḥ||100||

āsthāya ruddhabhuvanā vasudhādikāśca

sarvādivigrahatayānavamāḥ sphurantīḥ|

tāstāḥ kriyā vidadhato janatāhitāya

śaktiḥ kilāpratihatā parameśitustvam||101||

tvaṃ kāraṇasya janasnīti bhavāni śakti-

ruktātmavīryagatayākhilabījamātrā|

viśvaṃ krameṇa jananātmikayā vicitra-

metatsṛjatyavihataprasaraṃ tvayā tat||102||

brahmā prajāpatiravakṣadṛgādivartma

yadvadvahnivātataraṇīḥ kila yajñasiddhyai|

tasminnuśanti bhavatīṃ bhuvanasya hetu-

mekāmajāṃ janani lohitaśuklakṛṣṇām||103||

śaktistvamapratihatā nanu mānasīti

vāgīśvarī nigaditā sitabinducitrā|

tvāṃ nābhimāhuramṛtāmamṛtasya sapta-

kaumārikaṃ kimapi cakramupāśritāṃ tu||104||

saṃdarśitākhilajagadgatagocarā tu

tattvaprakāśananirargaladīpikā tvam|

vidyā parāparavibhedavatī bhavāni

bhogāpavargasukhaheturaviplutāṇoḥ||105||

bhinnaprakārasamavāyaviviktavarṇa-

saṃphullaśaktikusumastabakārcitaśrīḥ|

brahmottamadrumalatāmalanābhrirāma-

vistārimūrtirapavargaphalapradā tvam||106||

%p.658

māyāniśāndhatamasastimitāṃśurāśi-

bhadrāṇḍamaṇḍalamalaṃ paridīpyate yat|

tasya prabhāsi bhagavatyativṛttasūrya-

koṭīsahasrarucirastamitāndhakārā||107||

nākopabhogasukhasādhanaheturamba

puṃsastvameva viditāṣṭavidhā bhavantī|

sūkṣmaṃ pradhānapuruṣāntaramapyalakṣya-

mekā tvameva viśinaṣṭi samādhibhājaḥ||108||

sadvṛttisaṃsthitiraviplutavarṇabīja-

garbhā gṛhītahṛdayā kaladhautagaurī|

brahmāsanasya varavarṇini karṇikā tva-

mabhyunnatā sakalavāṅmayapaṅkajasya||109||

yeṣāṃ jagatpravicayādhigamādupaiti

sālokyamāśu matimatyanaghaśrutīnām|

tvaṃ chandasāṃ kila jagatyadhidevatā tvaṃ

teṣāmaghaughaśamaheturupājihīthāḥ||110||

khyātā maheśvaranirañjanatāṃ dadhānā-

stārādikā jagati yāḥ kila śaktayo 'ṣṭau|

tanmadhyavṛttiragalā paridīpyase tva-

mekāpavargasukhadā śivaśaktirādyā||111||

tattvaṃ bhavāni niraśaktiśivātmakaṃ ya-

detattridhā stitamuśanti parāvarajñāḥ|

tatrāṇḍamaṇḍalamalaṃ samabobudhastva-

mādyā matiḥ samanuvartitakāraṇecchā||112||

niḥśreṇirīśituranugrahasauṣṭhavena

viśleṣitatrividhabandhanaviplavānām|

%p.659

prāptyai sanātanapadasya ca ṣaṭprakāra-

sopānapaddhatirasi prathitā tvamūrdhvam||113||

lokeṣanādinidhanaṃ parivartater 'tha-

tattvena yatprakṛtikāraṇaśabdatattvam|

brahmākṣaraṃ śivamayaṃ guṇagauri tasya

nirjagmiṣā(?)nanatalātkila mātṛkā tvam||114||

yogābhiyogapaṭavo 'dhisamādhi.................

mūrchaddhanasthitiraṇatkṛtitāradīrgham|

udgīithamomiti yadakṣaramāmananti

tasya tvameva nirupaplutirīrayitrī||115||

jyotirmukhaṃ vitaraṇādiṣu pañcabheda-

vispaṣṭakārakatayāmba vivartase yat|

brahma svatantramiha kevalamapyakartṛ

tasya kriyā phalavatī tvamamoghaśaktiḥ||116||

yasya kṣitiśca caraṇau gaganaṃ ca nābhiḥ

śrotre diśastaraṇirīkṣaṇamagnirāsyam|

dyauruttamāṅgamapi tasya vibhoḥ kila tva-

muttaṃsitoḍukusumastabakojjvalasrak||117||

pañcāśadañcitatarākṣaracakravāla-

saṃpuritodaraguhā nanu mātṛkā tvam|

tānyeva vāṅmayanibandhanatāṃ gatāni

śimbīiva gauri phalakāni puraḥ prasūṣe||118||

śaktiḥ sthitoparipathaḥ kila ṣaḍvidhasya

bhedatrayasthitimatī parameṣṭhinastvam|

%p.660

nirviplavā vikalamantragaṇapraroha-

heturnamaskṛtiriti praṇavādiruktā||119||

atyagnibhagnatimiraprasarāṃ bhavāni

viprāḥ paṭhanti bhavatīmiha sāmidhenīm|

dhenustvamapratighakāmadudhānaghā ca

niḥśeṣanirjaramayī prathitā madhuścyut||120||

pītvāśu divyamamṛtaṃ sukhino bhavanti

yogābhiyogamanaso yadapoḍhaduḥkhāḥ|

tvaṃ tanmayī hagavati kṣayamīyivāṃsa-

māpyāyayasyaniśameva himāṃśumekā||121||

śaktyā tvayānavamayā kila śaṃkarasya

niṣkṛṣya pudgalagaṇānbhavabandhasindhoḥ|

dīkṣavirugṇanibirīsadurantapāśa-

cakrānnayatyaniśamūrdhvamanantanāthaḥ||122||

bhrūmadhyavarti bhagavatyupadhānayoga-

śaktiḥ kila sphaṭikavatsphuṭacitravarṇam|

dhyātaṃ nṛṇāṃ phalati tattvamanekadhā ya-

ttasyāmalā śivapadasya śikhā tvamekā||123||

ekādhikasphuradaśītipadā tvameva

vidyāvitānajananī parameśaśaktiḥ|

bhogāpavargasukhadā bhuvanatrayasya

tvayyeva mantranicayā rcitapratiṣṭhāḥ||124||

yatsūtramasya jagato bahudhāgamaṃ ca

sāṃkhyairanādiparikalpitamamba tattvam|

tasyotthitā paramakāraṇataḥ kilātma-

lābhaikaheturuditā śivaśāsane tvam||125||

%p.661

ānandarūpamamṛtaṃ nirupākhyabhūmiṃ-

paṅktātigaṃ stimitavāridhivārikalpam|

yanneti netyupaniṣatsvabhidhīyate ca

vijñaptimātramanupādhi nirīhamanyaiḥ||126||

tasyeśituḥ sakaladharmavinākṛtatva-

mavyākṛteḥ śritavato 'dbhutavṛttirekā|

vyapāraśaktiranaghā vasudhādiṣu tva-

mekaiva tiṣṭhasi vibhorjagato niyantrī||127||

sthūlātmanāti'sayasūkṣmatayā ca gauri

brahma sthitaṃ sakalamekamapi dvidhā yat|
jyotirmayaṃ janani tasya vapurvigāhya

bāhyaṃ tvamantaramatha śriyameṣi śaktiḥ||128||

sūkṣmā kalāmṛtakalāmṛtasaṃbhavā tva-

mekendriyābhipatitasthitiyogadṛśyā|

śītāṃśubhāskarahutāśasamutthitā ca

dedīpyase 'ndhatimiracchidurāmalārciḥ||129||

chandodhidaivatamatiprathitā kila tva-

mādhyātmikī halahalāmba sarasvatīti|

bāhyāparā tu pṛthupīnanitambabimba-

keśastanādharayugādimanoramaśrīḥ||130||

āseduṣīśrutimukhatvamanekabhinna-

saṃkhyākṣaraprakṛtiraprakṛtivyavasthā|

tvaṃ brahmavarcasamayī ca vikāsitejaḥ

prāptā kila dvijamukhāmbujarājahaṃsī||131||

bhāsvatshasrakarakaustubhakālakṛṣṇa-

vakṣaḥsthalapraṇayadurlalitā vibhāsi|

%p.662

lakṣmīstvameva karapallavasaṃniviṣṭa-

padmāsanāṇḍanavavibhramapuṇḍarīkā||132||

rātristvameva navavibhramamaṇḍalāccha-

ratnāyamānamuḍumaṇḍalamunmayūkham|

mātarvyadhāḥ pṛthukapālakavāṭasaṃdhi-

bandhābhirāmabhuvanāṇḍasamudgakasya||133||

vistāraśāliśaśimaṇḍalaskarṇikāṅka-

tārāpathāmburuhamadhyakṛtapratiṣṭhām|

tvāṃ cintayannamṛtavṛṣṭimivākiranti-

matyeti sādhakajanaḥ sahasaiva mṛtyum||134||

ye vā pibanti surabhestava tāludeśa-

madhyasthite stanamadhīśvarī lambamānam|

āpyāyitāstadamṛtena vimuktimārga-

māyānti te sakalahāvavikāraśūnyāḥ||1365||

saṃvartavāridaghaṭāsu śatahrdātva-

māsādya visphurasi kāñcanakāṣagaurī|

arcistvameva vaḍavāmukhapāvakasya

bhasmīkaroṣi sakalānapi sindhunāthān||136||

saṃkocaśaktiśithilīkkṛtapattrasaṃdhi-

randhrotthitapracurakesarasaurabhāṇām|

naiśāndhakārabhidurāruṇadhāmni bodha-

bandhustvameva rucirāmburuhākarāṇām||137||

tvaṃ candrika kumudakānanacakravāla-

nidrānubandhaśithilatvanimittamindoḥ|

lakṣmīstvameva navakaustubharaśmiśāra-

vakṣaḥsthalapraṇayadurlalitā murāreḥ||138||

%p.663

brāhmītvamucchvasitapaṅkajaviṣṭarastha-

mūrtirvimānaracitāspadarājahaṃsā|

vispaṣṭasāmaghaṭanairvadanaiścaturbhi-

rābhāsi nītiriva cāruguṇābhyupāyaiḥ||139||

tāmbūlapaṅkarasarāgamivoṣṭhabimba-

mudrāniveśaghaṭitāviratapraveśam|

śaṅkhena gauri dadhatā hṛdaye 'nurāga-

mābhāsi saṃyugamukheṣu ca vaiṣṇavī tvam||140||

krodhābhitāmranayanatrayajṛmbhamāṇa-

jvālājaḍīkṛtapinākaśikhākṛśānuḥ|

māheśvarī tvamasi maulimṛgāṅkaraśmi-

saṃdehitāmarasarijjladhautajūṭā||141||

śobhāṃ bibharṣi śikhivāhanadevatā tva-

mambhojakomalakarāgragṛhītaśaktiḥ|

līleva sindhumathanasya bhujaṃgabhoga-

kāṣāhitakraśimamadhyamahīdhramūrtiḥ||142||

jvālākalāpavikaṭāñjalipītadaitya-

senāśatakṣatajavahnikarāladhāram|

vajraṃ tvameva dadhatī nayanairvibhāsi

nīlotpalairiva śaradvikasadbhiraindrī||143||

cāmuṇḍayā viracitāñjali baddhahasta-

śākhānakhāṃśubharanihnutamaulicandraḥ|

mātastvayā natśirāḥ kriyate 'sthibhasma

bhājā śmaśānagṛhadevatayeva śaṃbhuḥ||144||

vistāripotrapihitārkavijṛmbhamāṇa-

daṃṣṭrāṃśubhinnatimirāmbaradiṅmukhaśrīḥ|

%p.664

chāyāchalena bhagavatyavagāḍhasindhu-

madhye virājasi varāhamukhī tvameva||145||

svargāpavargaphalasādhanahetubhāva-

mātasthuṣo mukhamadhīśvari vedarāśeḥ|

gāyatryasi dvijajanānanapuṇḍarīka-

khaṇḍābirāmaviniketanarājahaṃsī||146||

sāvitryapi sphuritavaktramṛgāṅkabimba-

cchāyānimīlitavilocanapaṅkajaśrīḥ|

ratnākṣasūtravalayaṃ parivartayantī

tārākulaṃ janani rātririvāvabhāsi||147||

āpīya saptabhuvanopahitopahāra-

nirdagdhadhūpapaṭalotthitamamba bhūyaḥ|

ācchāditārkakaramudgirasīva dhūma-

mūrdhvekṣaṇānalaśikhāvalikajjalaugham||148||

saṃcintya kāsarasurārivadhaṃ kaṭhora-

mutpaśyati tridaśadaityagaṇe kṛtānte|

ātmīyasairibhavināśabhiyeva caṇḍi

saṃyacchati sma na yamastvayi bhaktinamrān||149||

pādānatāstava bhavāni nakhātmadarśa-

bimbādhirūḍhatanudehatayā prapannāḥ|

sadyaḥ praṇāmasukṛtāhitavālakhilya-

rūpā iva śriyamudañjalayo bhajante||150||

phūtkāramuktahutabhugbhujagendrahāra-

saṃsaktaśṛṅkhalapayodharakumbhabhāgā|

śobhāṃ bibharṣi guruniścayayogasiddhi-

rutkṛṣṭamantragaṇaratnanidhānabhūstvam||151||

%p.665

vīkṣyāgrataḥ śabarakṛttapaśūpahāra-

raktacchaṭārdrapiśitāśanaśauṇḍatāṃ te|

jātāsthiśeṣavapurujjhitamāṃsadeha-

yantrā bhayādiva virājati revatīyam||152||

śobhāṃ bibharti tava nirmaladantapaṅkti-

niryanmayūkhanikurumbatayāmba vaktram|

līlāgṛhītakavalīkṛtamāṃsakunda-

gaurāsthidaṇḍamiva lolakarālajihvam||153||

pādāgrakoṇahatadundubhitāranāda-

mākarṇya saṃyugamukhe tava vajrapāṇeḥ|

anyānakāhatiparāṅmukhatāṃ jagāma

nūnaṃ vipakṣarahitā punaramba senā||154||

anyonyayuddharabhasāhatirugṇacūḍā-

viṣyandiśoṇitarasairiva laṅghayanti|

saṃsaktavindhyagirikaḍmaramandirāgra-

bhāgā na śāsanavidhiṃ tava tāmracūḍāḥ||155||

preṅkhatkapālakusumasragapoḍhabhogi-

hāraṃ bhayānakamadhīśvari rūpametat|

cetaḥ punastava dayāmṛdu saptaloka-

bhogāpavargaphalasādhanabaddhakakṣam||156||

pādāravindayugasaṃsmaraṇābhilāṣa-

pūtātmanāṃ tava sureśvari mānavānām|

utsṛjya lohanigaḍā nijarūpamāśu

māṇikyapādakaṭakaśriyamāśrayante||157||

velātaṭacalanitambaśilābhighāta-

saṃśīryamaṇavikaṭormighaṭāsahasraḥ|

%p.666

tvāṃ dhyāyatāmanudinaṃ plavabhaṅgasetu-

mabhyeti nīlamaṇikuṭṭimatāṃ payodhiḥ||158||

tvatpādayugmamaniśaṃ smaratāṃ karāla-

dhūmāvalīśabalitasphuraduddhatārciḥ|

viṣyandisāndramakarandahṛtālivṛnda-

mandārakānanatalatvamupaiti vahniḥ||159||

viṣyandamānamadadurdinagaṇḍabitti-

bhāgāstavāmba vipineṣvapi vidravanti|

stamberamāścaraṇasaṃsmaraṇena siṃha-

saṃghātaraudraravajātabhayā ivārāt||160||

daṃṣṭrākarālavadanāḥ sphuradagniheti-

piṅgordhvakeśarucayo 'ruṇaraudranetrāḥ|

atyantahiṃsramanaso 'pi tavānatānāṃ

naktaṃcarā jagati gauri vahanti maittrīm||161||

tvatsaṃśrayāngirinadīkuharāntarāla-

vṛttiḥ surañjitamukho na hinasti nūnam|

uddāmadānajalakuñjarakumbhakūṭa-

ku.ṭākakoṭikarajakrakajo 'pi siṃhaḥ||162||

phūtkāramuktadahanā vididaṅkṣavo 'pi

roṣāruṇekṣaṇarucastvayi bhaktibhājām|

āśīviṣāḥ sphuritakesararūpaghora-

jihvā vahanti vikacotpaladāmalīlām||163||

utkhātaśātakaravālalatāḥ karāla-

kodaṇḍadaṇḍavisarā vijighāṃsavo 'pi|

bandhutvametya vinatāṃstava tārayanti

kāntāradurgapatitāndhruvamamba caurāḥ||164||

%p.667

itthaṃ pramaviṣayalaṅghi laghutvamukta-

māhātmyamohitavibodhitaviṣṭapāyai|

tubhyaṃ namaḥ pratibalāvalitāmarendra-

dṛṣṭiprasādanakṛte nanu caṇḍikāyai||165||

itthaṃ stutestava vayaṃ viratāḥ svaśakti-

śūnyatvato na bhagavatyabhilāṣabhaṅgāt|

āsvādayantyamṛtaśīkarabinduvarṣa-

mabhyeti kasya rasanāvirasāmavasthām||166||

iti tava guṇavādāḥ kilāsmājjanani yadarjitamasti puṇyajātam|

pratisamayamiyaṃ tvadaṅghripūjābhiratiphalā tvayi tena no 'stu
bhaktiḥ||167||

praśamaya mahāmohātaṅkaṃ vidhatsva sunirmalāṃ

dṛśamanudinaṃ kūṭībhūtaṃ tiraskuru kilbiṣam|

vighaṭaya dṛḍhānpāśagranthīnbhavavyatiṣaṅgiṇo

na tava viphalā pādāmbhojasmṛtiḥ praṇatātmanām||168||

itthaṃ nākinikāyanirmitanutiprāñcatprapañcaśruti-

prauḍhībhūtaśubhaprasādaviśadaśrīmaṇḍanācaṇḍikā|

sāhaṃkārahutāśahuṃkṛtakṛtatrāsā trilokīsadāṃ

sādaṃ sā ditijendradānavaghaṭāṃ ninyetarāmāyudhaiḥ||169||

tattatkālaṃ kālarātriprakopakrūrārambhottambhanaṃ varjayadbhiḥ|

āsede 'nyairdainyamaprāptadaityaiḥ(?)śaureḥ śūrairantikaṃ
ratnasānau||170||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye caṇḍīstotraṃ nāma
saptacatvāriṃśaḥ sargaḥ|

%p.690

pañcāśaḥ sargaḥ|

bhagneṣvadhokṣajapitāmahavāsaveṣu

daityādhipena sakalaiḥ saha lokapālaiḥ|

pañcākṣamityabhidadhe bhagavānsaroṣa-

māsphālya niṣṭhuramathonnatakoṭicāpam||1||

paśyādhunāmumuragāśanaketumatra

bhagnaṃ virugṇaraṇarāgamito 'ndhakena|

yasya vyadhāyiṣata candramarīciśubhraiḥ

sādhāraṇāṃśukabhṛtaḥ kakubho yaśobhiḥ||2||

daityaindramārgaṇagaṇābhihatasya paśya

ratnacchaṭāruṇitamātmabhuvaḥ śarīram|

%p.691

nidrāvimuktamadhusūdananābhipadma-

niṣpandisāndramadhudigdhamivādhunāpi||3||

paśyātatāyikaṭhināsthiśilāvibheda-

kuṇṭhīkṛtāśi kuliśaṃ yudhi nirjitasya|

daityaiḥ kare śatamakhasya bhayodayottha-

gharmāmbusiktamiva saṃtanute na tejaḥ||4||

daiyāshivajrakaṣakuṇṭhatarāracakraṃ

cakraṃ trapāparicayacyutacaṇḍacaryam|

viṣṇorbhayākulatayā vyapalīnavahni-

dhūmāyamānamavalokaya pāṇilagnam||5||

ābaddhakopaditijādhipabāhucakra-

cakrīkṛtātanuśarāsanabāṇapātaiḥ|

bhaṅgīśataiḥ prakaṭarandhraparītamadhya-

māpūrṇameti vitataśriyamarkabimbam||6||

nārācanirdalitabimbatayaiṣa bhagna-

saṅgrāmadurlalitadurdharadhairyabandhaḥ|

adhyāsyamānahṛdayo hariṇena paśya

saṃkrāntakātaratadīyamanā ivenduḥ||7||

paśyāstaparvatamivrābhrakapa"kanīla-

māsādya dānavacamūpatimetadagre|

paryākulo 'dhikamanūṣmatayā raṇe 'tra

bhagnaḥ pratapavibhavena sahaiva bhānuḥ||8||

bibhradgadāṃ vidalitārikapālagurvīṃ

līlāvilambitamanoharaśaṅkhapadmaḥ|

vyāpāritāyudhaśato 'ndhakabāṇavarṣai-

rnābhāti śauririva jarjaritor 'thanāthaḥ||9||

%p.692

paśyaiṣa nirjayakṛtabhrukuṭīvibhaṅga-

cchāyopabṛṃhitanavāñjanapuñjavarṇām|

vaktraśriyaṃ ghṭitanīlapaṭāṃ hriyeva

dhatte yamaḥ pariharanmama dṛṣṭimārgam||10||

dhatte mukheṣu varuṇo ripuroṣavahni-

jvālāruṇāṃ tanumasāvasamāptakampaḥ|

nityāvabaddhamakarālayavāsalagna-

durvāravāḍavakṛśanuśikhāmivaitām||11||

utsṛṣṭadiggajagalanmadavārigaṇḍa-

piṇḍīkṛtairaviralaṃ bhramaraiḥ patadbhiḥ|

paśyaiṣa kiṃśukavanabhramamohamandai-

ranvīyate 'gnirasurairvihitoṣmabhaṅgaḥ||12||

sāndrībhavatyamalamecakakhaḍgamegha-

ghorāndhakāranikaraḥ sthagitāntarikṣaḥ|

saṃtrāsavihvalavalatpratipattimūḍha-

gāḍhānilocchvasitadhūmaśikhāsahasraiḥ||13||

yatkīrtanādapi nijeṣu niketaneṣu

bhītairmarudbhirudavijyata baddhakampam|

udyacchamānamavalokya tamāhavāgre

saṃbhremuṣā suragaṇena yato 'pasasre||14||

tatsyandanaṃ sapadi codaya darpamūḍha-

daityādhipābhimukhamūrjitasiṃhavāham|

ūṣmāṇametamadhunā viṣameṣuvarṣaṃ

saṃtyājayāmi yudhi śailamivātra yāvat||15||

%p.693

ityūcuṣi smararipau tarasā mumoca

sūto 'ndhakaṃ pratirathaṃ kṛtamerukampam|

daityādhipasya na cacāla ratho 'pi yantṛ-

saṃcoditaḥ kimapi bhāvi bhiyeva paśyan||16||

vyasyannivāśu bhuvanatritayādhirājya-

lakṣmīṃ patatramarutātha sumerukuñjāt|

gṛdhraḥ paretapatidūta iva dhvajāgra-

madhyāsta tasya rabhasādaruṇottamā"gnaḥ||17||

sasyandire jalabhṛto bhuvanāravinda-

koṣapratiṣṭhamakarandarasāyamānam|

sānandagṛdhrakulaṣaṭpadacakravāla-

vāñchāvipūraṇamanargalamastravarṣam||18||

khaḍgājughū karaṇaghāñjughuru(?)rghanaughā

nirghātaghoraghaṭanāsthitimāpa pṛthvī|

vajrābhighātaparuṣaṃ piśitāśinaśca

cakrurmahāpralayaśaṃsinamaṭṭahāsam||19||

dhairyāvadhīritaśubhetaraghorarūpa-

cihnasya dānavāpateḥ samarājirorvyām|

śaṃbhośca dṛṣṭajayaliṅganirākulasya

vegātsamīyaturathātirathau tatha tau||20||

ahrādi dundubhibhirāhananādaguñji

guñjāgaṇena vidhurairmukharairabhāvi|

akvāṇi gomukhaśataiḥ paṇavairarāṇi|

tasmiṃstayoratha raṇe prvijṛmbhamāṇe||21||

āhanyamānakikharānakagomukhādi-

vāditraghoṣamukharāḥ kakubho babhūvuḥ

%p.694

daityāśca śailakuharapratiśabdadīrgha-

ghorā trayeṇa(?) mumucuryudhi siṃhanādam||22||

yodhā yudhe kṛtadhiyo rabhasena valgu-

saṃvādiphalgunamaphalguphalaṃ vavalguḥ|

pāṇisthitākṛpakṛpāṇanipatapīta-

mattadvipākṛpakṛpāṇakṛpīṭapaṭṭāḥ||23||

saṅgrāmamaṅgalamupetya jaguḥ sakampa-

hastāṅgulīśithilakoṇahatā vipañcīḥ|

śaṃbovilokananirargalajṛmbhamāṇa-

pīnadhvajāḥ sarasamapsaraso dadhatyaḥ||24||

tasyātha mūrdhni madamantharitadvirepha-

pakṣānilābhihatakampitakesarāgrā|

ānandanirbharanabhaścaracakrahasta-

muktā papāta surapādapapuṣpavṛṣṭiḥ||25||

ābhādakheṭakhaṭakāmukhahastadīrgha-

raktāṅgulīnakhamaṇipratibimbagarbham|

pratyuptadīptatararatnamivocchikhāccha-

raśmicchaṭaṃ kanakakuṇḍalamandhakasya||26||

tasmindudhūvuṣi dhanurdharadhairyabandha-

māyodhane dhanadayodhajanena sārdham|

senānakā iva tadā girayo vinedu-

rmaurvīninādamukharīkṛtarandhrabhāgāḥ||27||

kodaṇḍakoṭighaṭitoragarājamaurvī-

vellatphaṇāmaṇigaṇapratibimbagarbham|

māṇikyaśekharamivāmṛtaraśmikhaṇḍa-

bhīṣatkirīṭaghaṭitaṃ bibharāṃcakāra||28||

%p.695

tasyormibhaṅgaviṣamonnatabāhudaṇḍa-

khaṇḍāndahandhanuṣi dānavasindhunāthān|

jvālākarālitamukhastarasātigāḍha-

maurvīkṛtasthitirarājata bhogirājaḥ||29||

kodaṇḍadaṇḍaghaṭitāṭanigāḍhabandha-

tāntena tasya vikasatphaṇacakravālam|

nāgeśvareṇa papire śiśirāḥ śiraḥstha-

mandākinījalataraṅgaghaṭāsamīrāḥ||30||

śūtkāripakṣamarutaḥ sphuradagniśāta-

śalpāḥ śarāḥ śaśikalāṅkitabāhumadhyāt|

niścakramurditisutābhimukha. himādri-

kuñjāntarālagahanādiva rājahaṃsāḥ||31||

chāyāmayīṃ vidadhato bhuvaneṣvakāṇḍa-

kalpāvasānarajanīmiva tasya saṃkhye|

ākarṇakṛṣṭavalayīkṛtacārucāpa-

caktracyutā bhuvanamānaśire śaraughāḥ||32||

maurvīkṛtasya khaṭakāmukhapāṇikṛṣṭa-

madhyaṃ krameṇ phaṇinaḥ phaṇacakravālam|

phūtkārapāvakaśikhā dhanuṣo 'tha tasya

cakrīkṛtādiṣugaṇāśca samaṃ nipetuḥ||33||

rūḍhāruḍhaṃ(paṃ)tadurasi sphuṭakekipiccha-

puṅkhāḥ śarā ditijakārmukacakramuktāḥ|

kalpadrumā iva mahīdhrataṭīvicitra-

saṃphullaratnakusumastabakā nipetuḥ||34||

kṛttopavītabhujagādhipamūrdharatna-

puṣpopakārakṛtasaṃyugavartmaśobhaiḥ|

%p.696

vakṣaḥsthale purariporasurendracāpa-

cakracyutaiḥ śaraśataiścaturaṃ nipete||35||

kallolajālakalilā vivalatkapāla-

kūrmodarāḥ śirasi tasya śarāśrayāśaiḥ|

mandākinījalarayāḥ papire patadbhi-

rahnāya sindhava iva pralayārkapādaiḥ||36||

saṃdhāsyamānakṛtamāgaṇasaṃdhiyoga-

cakrībhavanmaṇiśarāsanabāhujālaḥ|

daityādhipaḥ sphuradanekaśaśaṅkakhaṇḍa-

mātaṇḍamaṇḍala ivāmbaramārga āsīt||37||

manye ca tasya valayīkṛtakārmukasya

saṅgrāmakarmaṭhakaṭhorakarālavāhoḥ|

prāgātatāyipṛtanāsubhirbhyapāti-

paścānniśātatarśalyamukhairvipāṭhaiḥ||38||

ābaddhakopaditijādhipabāhudaṇḍa-

madhyānnirīyuratha saṃyugavartma bāṇāḥ|

saṃhāramārutaparahatasindhuvīci-

cakrādivojjvalitavahnimukhā bhujaṃgāḥ||39||

niṣṭhyūtatīvraśikhinaḥ śitikaṇṇṭhamaulī-

mālākapālaśakaleṣu niśātaśalyāḥ|

niṣpeturarkakiraṇā iva karkaśeṣu

kailāsaśailaśikhareṣu surāribāṇāḥ||40||

tatpātanirdalitamaulikapālapaṭṭa-

dhūmacchaṭāmalitamaulikapālapaṭṭa-

dhūmacchaṭāmalikalocanamāviśantīm|

sevāvicakṣaṇa iva śvasitairnirāsa

karṇāvataṃsabhujagaḥ śaśikhaṇḍamauleḥ||41||

%p.697

uddāmadāhaparivartitajihmakoṭi-

ruttaṃsacandrakalikā śirasi smarāreḥ|

daityādhirājaviśikhāgniśikhāsahasra-

niryatsudhāsrutirabhūtsaviśeṣatanvī||42||

tasyāhave vikaṭapicchakalāpabhāra-

śaṅkucchalasphuṭitacandrakikhaṇḍyamānāḥ|

uddāmakopaditijādhipacāpacakra-

muktāḥ śarā viṣadharā iva saṃnipetuḥ||43||

abhyāpatanmuditakhecaracakravāla-

sāmājikastimitalocanacakradṛṣṭaḥ|

daityādhipo 'dbhūtavidhāyi vijṛmbhamāṇa-

viśliṣṭasaṃdhiḍimaḍambaracāraṇo 'bhūt||44||

ānemuṣo vijahatā dadhuṣaśca darpa-

mānighnatā juhuvuṣo 'bhimukhaṃ yātārāt|

tenākhilā yudhi parasparamūyire 'tha

gāḍhaṃ śarairdaśadiśo dṛḍhacāpamuktaiḥ||45||

ākarṇakuṇḍalitakarka'sakāladaṇḍa-

cakrāyamāṇamaṇikāmukanirgatena|

bāṇena vakṣasi jaghāna mṛgāṅkamauli-

mābaddhamatsaramathāvasare 'surāriḥ||46||

devo 'pi dānavapateḥ pṛthujatrusīmni

tiṣṭhetyudīrya śaraghātavivṛddhamanyuḥ|

preṅkhanmukhāgraśihinaṃ nicakhāna bāṇa-

mutsaṃkhyasaṃkhyakṛtapuṅkhatayorupuṅkham||47||

tāvuttarottaraduruttaratāratamya-

tāmyaddīnākṛśakṛśānuparītabāṇau|

%p.698

saṅgrāmavartmani paraspararandhralābha-

bandhābhisaṃdhi ciramakramatāmavandhyam||48||

vakṣo 'ndhakasya nijaghāna ghanāghanatvi-

ḍīśastaḍinnibiḍacaṇḍakaḍārakāṇḍaiḥ|

kūlādrisānukaṭakaṃ vika.aistaraṅga-

bhaṅgaiḥ savāḍvaśikhairiva kūrmaketuḥ||49||

pre"Nkhacchikhā viśikhasaṃhatirandhakena

muktā tataḥ śirasi śūlabhṛtaḥ śarāroḥ|

cūlāvacūlaphaṇiphūtkṛtivahniheti-

saṃpluṣṭapakṣatipuṭā viṣamaṃ nyapaptat||50||

karṇāvataṃsitaphaṇisphuritasphuliṅga-

phūtkāravahnitapanātapadagdhapakṣaḥ|

vyomnaḥ patanditisutādhipaśailamūrdhni

saṃpātivibhramamadhatta vṛṣāṅkabāṇaḥ||51||

vistāriśalyamukhanirgatarohidaśva-

śārīkṛtāmbaratalā bhayamadadhānāḥ|

taccāpamaṇḍalaviniṣpatitāḥ prasasru-

rulkāpiśācanicayā iva dikṣu bāṇāḥ||52||

dūraṃ daridrihi dareṇa vidārayādrī-

ndarpoddhatāñjahi jahīti narānarātīn|

ityāharnpravijahāra sakarṇajāha-

raktāntanetrayugalo vijahau ca khedam||53||

guñjadguṇāviralaśabdavimiśragāḍha-

maurvīvirāvamukharo 'tha śilīmukhaughaḥ|

dūrādaśiśriyadivāmbaracāricakra-

mānandamasya survairivadhāhitaṃ saḥ||54||

%p.699

vaktrāmṛtāṃśupariveṣapṛṣatkapīṭha-

niṣṭhyūtaniṣṭhuravipāḥavijarjarāṃsaḥ|

yodhānmucoca raṇamūrdhniṃ mumūrṣuṣo 'tha

randhrena jātu ripuṣu praharanti dhīrāḥ||55||

tatpattribhiḥ suraripoḥ śakalīkṛtānā-

mākāśa eva kaladhautśilīmukhānām|

rejuḥ patatpracuracūrṇaparāgadigdha-

bālārkaraśmiśabalā iva śailakūṭāḥ||56||

saṅgrāmanaṭakavilokanakautukātta-

saṃcārakhecarasahasravimānapaṅktīḥ|

ūrdhvaṃtarāṃ taraṇimārgarudhaḥ pracaṇḍa-

kodaṇḍanirgataśarāmanayatsmarāreḥ(?)||57||

taccāpanirgatanirargalamārgaṇaugha-

pakṣānilāhativijarjaritābhramāsīt|

vyapāryamāṇavividhāyudhaghātarūḍha-

gāḍhāsitavraṇakiṇāṅkamivāntarikṣam||58||

āpīyata sthagitabhāskarabimbabīja-

koṣairnavātapamadhusphuṭapattraśobhaiḥ|

jyāghos.agītimukharairbhuvananāravinda-

garbhāspadaṃ sapadi daityaśilīmukhaughaiḥ||59||

vistārya cāpamatha visphuradagniheti

niḥśaṅkahuṃkṛti nidhānamahaṃkṛtīnām|

daityādhipaḥ kuṭilitabhrukuṭīvibhaṅga-

bhāsvallalāṭa iti dhūjaṭimābabhāṣe||60||

tiṣṭhādhunā kva nu baṭo mama dṛṣṭimārgā-

dgantāsi puṣpaviśikho 'smi na mandavīryaḥ|

%p.700

kālo 'thavā na kṛpaṇaḥ kṛmikīṭajantu-

jīvāpahāracaturo na gajāsuro vā||61||

anyā hi nṛttarabhasotthitadattatāla-

vetālamālitatalā pitṛmandirorvī|

saṅgrāmabhūmiraparā bhaṭacaṇḍacakra-

dordaṇḍadarpanikaṣopalapaṭṭikā'srīḥ||62||

ityūcivānnirabhinatsmayamāna eva

taṃ pañcabhirjvalitavahniśikhaiḥ pṛṣatkaiḥ|

kiṃcittadīyaviśikhāśanipātabhinna-

vakṣaścacāla ca śśāṅkakalāvacūlaḥ||63||

tasminmanākcalati ṣaṇmukhadattadṛṣṭi-

dṛṣṭārtileśasadapatrapalambavaktre|

āmardakastvaritamandhakamabhyadhāva-

dutpāṭitasthagitabhānusumerukūṭaḥ||64||

daityādhipastamatha saṃmukhamāpatanta-

mālokya kopavivaśo viśikhairarautsīt|

taccoditaṃ śikharamucchikharatnasāra-

masyābhinattilatulāmadhirūḍhamanyaiḥ||65||

tasmai rathā'ngamakiranmurajinmahāji-

helo halī haritasaptisutaśca daṇḍam|

saṃstabhya tānatha śaraiḥ sa sahasrasaṃkhyaiḥ

saṃkhye jaghāna laghu pañcabhirindumaulim||66||

kodanḍadaṇḍaśikharasthaphalāsahasra-

phūtkāravahnikaṇatārakitāntarikṣam|

ciccheda vāsukiguṇaṃ kirataḥ pṛṣatkā-

nāsādya randhramatha tasya śaraiḥ surāriḥ||67||

%p.701

pratuptadīptamaṇidīdhiticakravāla-

saṃkīryamāṇavikaṭonnatakoṭidaṇḍam|

vicchinnapannagaguṇaṃ dhanurindumaule-

rindrāyudhaśriyamadīdharadantarikṣe||68||

sa cchinnavāsukiguṇo jayalābhaliṅga-

māliṅgitāmbaraśikhāgraśikhāsphuliṅgam|

jagrāha kopakuṭilabhrukuṭīvibhaṅga-

piṅgekṣaṇānanadurīkṣyavapustriśūlam||69||

niḥśeṣalokakavalagrahaṇāya valga-

dālolahetirasanastarasotpatiṣyan|

tasyābhivādayitumaurvamivāgnimāśu

huṃkāravahnirudadhau jhagiti nyapaptat||70||

tenātha śaṃkarakarabhramitena tūrṇa-

makṣuṇṇameva ghanavartmani gharmaraśmeḥ|

ābadhyata trigunamāśu vivṛttilola-

śākhātrayānalaśikhāpariveṣacakram||71||

ākṛṣṭaśailaśikharaṃ taralīkṛtārka-

candraṃ samudrasalilaplutanākamārgam|

puñjīkṛtoḍḍu dalitakṣitipīṭhapṛṣṭha-

māsīdanubhramaṇalolamamuṣya bimbam||72||

śūlāgnitāpadalitopalamūlasaṃdhi-

bhāgāni bhagnataṭakalpatarūṇi tūrṇam|

peturvimuktivikaṭīkṛtadūradṛśya-

pṛṣṭhapratiṣṭhitanabhāṃsi śirāṃsi meroḥ||73||

tasmiṃśca dhūrjaṭikarabhramite vidhūta-

sindhurmisaṃhatipariplutanākapṛṣṭhe|

%p.702

pusphora taddahanapīvaravisphuliṅga-

viśliṣṭabhedamahimāṃśumarīcibimbam||74||

ūhuḥ pinākaśikhātāpavilīyamāna-

vistīrṇakāñcanaśilāśikharapravṛttāḥ|

ratnopalaskhalanabhinnajalāḥ sumeroḥ

kūlaṃkaṣāḥ kaṭakabhūmiṣu nirjhariṇyaḥ||75||

śākhāntarālaparivartavilolavahni-

jvālākalāpavikaṭāñjalibhistadānīm|

tenodapīyata paribhramaṇānubandha-

saṃjātadurdharadaśeva surasravantī||76||

jvālākalāpakavalīkṛtasaptasindhuṃ

tāpasphuradvikaṭaṭāṃkṛti śailakūṭam|

caṇḍālikajvalanamūrjitamutsasarja

saṃvartakāla iva vaktratalena śaṃbhuḥ||77||

tenāndhakasya vikaṭonnatacāpacakra-

muktāḥ śarāḥ sthagitadiktaṭamāpatantaḥ|

nirdehire jaraṭhahetiśataiḥ sarīḍha-

maurvāgnineva makarākaravīcibhaṅgāḥ||78||

taṃ śūlaśaktimusalāśanipaṭṭiśāsi-

paṭṭairnihatya purajidditijaṃ jughora|

ghorāstravṛṣṭibhirarthādidadandhako 'pi

tasminpunaḥ sa vavṛdhe saviśeṣamagniḥ||79|

kodaṇḍamaṇḍalavinirgatamasya bāṇa-

jālaṃ yudhi prasabhamindudharo nihatya|

vegādrathaṃ prati sasāra tamājaghāna

daityādhipo 'pi gadayā guruśūlahastam||80||

%p.703

daityādhiperigadādalitottamāṅga-

viṣpandisāndrarudhirokṣitadanturārciḥ|

jajvāla dhurjaṭimukhāgniruvoṣa cātha

tatsyandanaṃ saturagadhvajasūtacakram||81||

kapiśitadaśadigbhirvahninā heticakrai-

stripura iva tadānīṃ syandane tena dagdhe|

śiśirakarakirīṭaṃ daityanātho jighṛkṣuḥ

sarabhasamatha darpādutpapātāntarikṣam||82||

smitavikasitagaṇḍabhittibhāgastamabhimukhaṃ guruvegamāpatantam|

samamabhinadaśeṣadaityakāntājanahṛdayaistriśikhena
śūlapāṇiḥ||83||

tadvakṣaḥ sphuritakṛśānuśūlakoṭiṃ
jhāṃkārāravabadhirīkṛtāntarikṣam|

sasyande rudhiramakāri yena
saṃdhyātāmrāṃśucchuritamivābhracakravālam||84||

ditijarudhiradhārāsiktaśūlāśribhāga-

jvalanajanitadhūmaśyāmalaṃ sūryabimbam|

vigalitaruciṭaṅkāghātassaṃsaktamūla-

kṣatajamiva tadānīmantarikṣe ruroca||85||

sasyande
triśikhavidāritātsurāreryadvakṣaḥkaṭakataṭādasṛkchaṭāmbhaḥ|

viśveṣāmakuruta tatpratāpavahnipluṣṭānāmapi jagatāṃ tadeva
śāntim||86||

triśikhamukhavibhedādañjanakṣodapuñja-

cchaviravanimamuñcadvyomasīmnyardyamānaḥ(?)|

gaganabhuvi sa evālokyatārātisainyai-

rditisutakulalakṣmīsaṃkṣayotpātameghaḥ||87||

tadvakṣaḥ kaṭakadasṛṅnipatitaṃ sāndraṃ kapālodare

pītvā tatpariṇāmapāṭalamivātāmraṃ vapurbibhratī|

cāmuṇḍāṅgulikoṭibhāgamalanāttadvīryabījāṅkurā-

nacchinnākhilasaṃtatīnsarabhasaṃ cakre praticchandakān||88||

%p.704

triśikhadahanajvālātāpakvathadbahalāsṛjaḥ

sapadi vapuṣastasyāśeṣātkṛtādatha bhasmasāt|

stimitanayanavrātairdṛṣṭaṃ surāsuramaṇḍalaiḥ

śaśidharakalāmaulerjyotiḥ śariramathāviśat||89||

grāsīkṛtarditasurāsuracakravāla-

saṅgrāmasāgaragatāndhakakālakūṭaḥ|

nirdhūtacāmaramarutparivījitāṃsa-

pīṭhe dideśa haraye 'tha sa rājyalakṣmīm||90||

unmūlitākhilavipakṣagaṇāsu tūrṇa-

masyājñayā pura ivāmaralokapālāḥ|

dikṣu kramādatha yathāyathameva gupti-

hetoḥ sthitiṃ pramadaphulladṛśo babandhuḥ||91||

nipatitamarisainyābhyāhataṃ saṃyugorvyaṃ

nijakaraparimarśānniṣprahāravraṇaṃ saḥ|

śaśiśakalakirīṭasyandamānāmṛtāmbhaḥ

srutikṛtapariṣekaṃ jīvayāmāsa sainyam||92||

diśi diśi makarandasyandamādyaddvirephāḥ

surabhitaghanamārgāḥ puṣpavṛṣṭīḥ kirantaḥ|

pratinavamukharāgānekavāditraghoṣā-

stamahitavadhatuṣṭāstuṣṭuvuḥ siddhasādhyāḥ||93|

jaguramarataruṇyo maṅgalaṃ tāramandra-

kramataralitahārotkampipīnastanāgrāḥ|

aviratavividhabhrūbhaṅgasaṃlakṣyamāṇa-

sphuṭataragurucetovāsanā nākamārge||94||

%p.705

tridaśagaṇapatīṃstānviślathanmauliratna-

praṇatinataśiraskānsaṃyuge dṛṣṭabhaktīn|

abhimatavaralābhaiḥ so 'tha saṃbhāvya devyā

saha sukhamanubhāvātsvāṃ purīmadhyatiṣṭhat||95||

iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye devadevapratiṣṭhāpanaṃ nāma
pañcāśaḥ sargaḥ|

samāpto' yaṃ granthaḥ|

(ranthakartuḥ praśastiḥ|)

śrīdurgadattanijavaṃśahimādrisanu-

gaṅgāhradāśrayasutāmṛtabhānusūnuḥ|

ratnākaro lalitabandhamidaṃ vyadhatta

candrārdhacūlacaritāśrayacāru kāvyam||1||

sa kila kavirevamuktavān-

lalitamadhurāḥ sālaṃkārāḥ prasādamanoramā

vikaṭayamakaśleṣoddhāraprabandhanirargalāḥ|

asadṛśagatīścitre mārge mamodgirato giro

na khalu nṛpate ceto vācaspaterapi śaṅkate||2||

sāndrānandāmṛtarasaparispandaniḥsyandinīnā-

masmadvācāmatiśayajuṣāṃ vastutattvābhidhāne|

pruḍhajyotsnādhavalavikasaddigvadhūkarṇapūra-

brahmastambhastabakayaśasāṃ ko 'pi ṭāṅkāraṭaṅkaḥ||3||

dhārākāvyaprabandhapraṇihitaparamaḥ śrotrapeyā kavīnāṃ

bhāṣāṣaṭke 'pi yasya kvacidapi na gatā bhāratī bhāravattvam|

%p.706

prāptajñeyāvasānasphuradamalataraprāptibhajñānasaṃpa-

tso 'haṃ ratnākaraste sadasi kṛtapadaḥ kṣmāpa
vāgīśvarāṅkaḥ||4||

yasyodaye 'ndhatamasaṃ dadhato (dahato) viśuddhi-

rāvirbhavatyaniśameva jalāśayānām|

tadgrastavāṅmayasamudramavehi rāja-

nratnākaraṃ ravimathainamagastyamaurvam||5||

dṛbdhaṃ satprajñakairyanna jagati kavibhirvastu tannāsti kiṃci-

tkṣuṇṇe kṣuṇṇatvacintā gahanaviṣayatā tasya dūrāstu tāvat|

tanmandābhipragalbhaprasaragurugirāmagraṇīrbāṇa eko

rājanratnākaraśca jvalanavadavanau jājvalīti dvitīyaḥ||6||

haravijayamahākaveḥ pratijñāṃ śṛṇuta kṛtapraṇayo mama prabandhe|

api śiśurakaviḥ kaviḥ prabhāvādbhavati kaviśca mahākaviḥ
krameṇa||7||

.....śrī 6 gururāja..............

???
