<TEI xmlns="http://www.tei-c.org/ns/1.0">
  <teiHeader xmlns="http://www.tei-c.org/ns/1.0">
    <fileDesc>
      <titleStmt>
        <title>[Etext Acharya]</title>
      </titleStmt>
      <sourceDesc>
        <msDesc>
          <msIdentifier>
            <placeName>
              <settlement></settlement>
              <region></region>
              <country></country>
            </placeName>
            <institution></institution>
            <repository></repository>
            <collection></collection>
            <idno></idno>
            <idno type="NCC"></idno>
            <idno type="siglum">K</idno>
          </msIdentifier>
          <msContents>
            <summary>[description of manuscript]</summary>
            <msItem n="1" defective="true">
            <!-- @defective: 'false' for complete, 'true' for incomplete -->
              <author xml:lang="sa" role="author">[author]</author>
              <author xml:lang="sa" role="commentator">[commentator]</author>
              <title xml:lang="sa">Haravijaya</title>
              <title xml:lang="sa" type="commentary">[title of commentary]</title>
              <!-- rubric, incipit, explicit, and finalRubric are given as examples -->
              <textLang mainLang="sa-Latn">[Sanskrit in Latin script.]</textLang>
              <!-- @mainLang can be "sa-Deva", "sa-Mlym", "sa-Telu", "sa-Newa", etc. See ISO 15924 for more details. -->
            </msItem>
          </msContents>
          <physDesc>
            <objectDesc form="e-text">
            <!-- @form can be "pothi", "book", scroll", etc. -->
              <supportDesc material="digital">Digital</supportDesc>
            </objectDesc>
          </physDesc>
          <history>
            <origin>
              <origDate calendar="CE" when="unclear">unclear</origDate>
              <!-- calendar can be "Vikrama", "Śaka", etc. Dates can be approximate or exact. -->
              <origPlace xml:lang="en"></origPlace>
            </origin>
            <provenance>[record of ownership]</provenance>
            <acquisition>[how it was acquired]</acquisition>
          </history>
        </msDesc>
      </sourceDesc>
    </fileDesc>
    <revisionDesc>
      <change when="2020-05-19">
        <persName>Peter Pasedach</persName>
      </change>
    </revisionDesc>
  </teiHeader>
  <text xml:lang="sa-Latn">
    <body>
<div n="01" type="chapter">
<p>
<pb n="1b"/>
oṁ svasti || śrīsarasvatyai || ||
</p>
<lg type="verse" xml:id="HV_01_1">
<l>kaṇṭhaśriyaṃ kuvalayastava<lb n="2"/>kābhirāma-</l>
<l><subst><del>dhā</del><add place="above line">d</add>ā</subst>mānukārivikaṭacchavikālakūṭām|</l>
<l>bi<lb n="3"/>bhrat sukhāni diśatād upahārapīta-</l>
<l>dhūmotthadhūmamalinām i<lb n="4"/>va dhūrjaṭir vaḥ||1||</l>
</lg>
<p xml:id="HV_01_1_comm_sn-757">dhūrjaṭiḥ śaṅkaro yuṣmabhyaṃ sukhāni <lb n="5"/>śreyāṃsi dadyāt diśatāt vi<subst><del>r</del><add place="overwritten">t</add>a</subst>ratu kīdṛśaḥ kuvala<lb n="6"/>yastavakair nīlotpalagucchair abhirāmaṃ cāru yat dāma srag dā<lb n="7"/><gap reason="paper defect"></gap>tattulyo viṣamacchaviḥ bahalakāntiḥ kālakūṭo vi<lb n="8"/>ṣaṃ yasyās tathāvidhāṃ kaṇṭhaśriyaṃ dhārayan ataś ca upahā<lb n="9"/>reṣu pūjāsamayeṣu bhaktajanadayādy utpati yo dhūmadhūma<lb n="10"/>s tenaiva malinām ity utprekṣā || atha dvitīyo rthaḥ || dhūrjaṭiḥ<lb n="11"/>sukhāni śobhanāni svakāryakṣamāṇi aviṣayāpava<lb/><gap reason="paper defect"></gap>ni khāni indriyāni diśatāt sampādayatu kīdṛśaḥ kuvale bhūmaṇḍale ye stavakāḥ stotāraḥ teṣā
<lb n="12"/>m abhirāmasyābhilāṣitasya dāmā dātā stavakā ity atra<pb n="2a"/>stautīti stavaḥ stava eva stavakaḥ iti vyutpattir draṣṭavyā <lb n="2"/>kīdṛśīṃ kaṇṭhaśriyaṃ aṇukāḥ śṛṅgāriṇas teṣām ariḥ <lb n="3"/>kāmas tathā vikaṭacchavir bhīṣaṇakāntir yaḥ kālaḥ <lb n="4"/>tayoḥ kūṭāṃ dāhikāṃ upahāraṃ hārasamīpe yaḥ pī<lb n="5"/>taḥ kapiṣo dhūmaḥ santāpo rthāc ca hāroragasamīpe yaḥ <lb n="6"/>pītaḥ kapiśo dhūmaḥ santāpo rthāc ca hāroragaphūtkṛ<lb n="7"/>tāgnisambandhī taduktena dhūmeneva malim etena va<lb n="8"/>kṣyamānaśabdabhaṅgādi kaṭākṣitam || 1 ||</p>
<lg type="verse" xml:id="HV_01_2">
<l>jṛmbhāvi<lb n="9"/>kāsitamukhaṃ nakhadarpaṇānta-</l>
<l>rāviṣkṛtapratimukhaṃ gu<lb n="10"/>ruroṣagarbham|</l>
<l>rūpaṃ punātu janitāricamūvimarśa<lb n="11"/>m</l>
<l>udvṛttadaityavadhanirvahanaṃ harer vaḥ||2||</l>
</lg>
<lg type="verse" xml:id="HV_01_3">
<l>paryanta<lb n="12"/>vartiparipāṇḍurapattrapaṅkti-</l>
<l>padmāsanāsanakuśeśaya<lb n="13"/>kośacakram|</l>
<l>yuṣmān punātu dadhad uddhatadugdhasindhu-</l>
<l><lb n="14"/>vīcicchaṭāvalayitāmaraśailalīlām||3||</l>
</lg>
<p xml:id="HV_01_3_comm_sn-757"><pb n="2b"/>padmāsanasya brahmaṇaḥ āsanapadme yaḥ kośacakraṃ ka<lb n="2"/>rṇikā tad <choice><orig>vapuḫ</orig><corr>vaḫ</corr></choice> punātu cchaṭā cchuraṇacarcety arthaḥ <lb n="3"/>tayā valayito veṣṭito <choice><orig>ye</orig><corr>yo</corr></choice> merus tena līlāsāmya<lb n="4"/>m|| 3 ||</p>
<lg type="verse" xml:id="HV_01_4">
<l>asty unnate surasarijjaladhāvyamāna-</l>
<l>bhā<lb n="5"/>ge navārkaruci mandaraśailaśṛṅge|</l>
<l>jyotsnāvatīti <lb n="6"/>nagarī bhuvanatrayaika-</l>
<l>bhūṣā girīśa<subst><del>ma</del><add place="right-margin">śi</add></subst>rasīva <lb n="7"/>śaśāṅkalekhā||4||</l>
</lg>
<p xml:id="HV_01_4_comm_sn-757">mandarādrisṛṅge jyotsnāva<lb n="8"/>tī nāma nagarī astīti āliṅganetyādiślokaḥ <lb n="9"/> yāvat āyā astīti nityatvād vartamānanirdeśo <lb n="10"/>vahanti sarita ityādivat surasarid gaṅgā navai<lb n="11"/>r lokottarair arkākhyais tarubhiḥ sphaṭikair vā ruk kā<lb n="12"/>ntir yatra śarvottamāṅge iyaṃ candralekhā tatra udgata<lb n="13"/>syārkasyeva ruk kapiśatvāt sāpi jyotsnāvatī <lb n="14"/>sakaumudīkā anyat samānam || 4 ||</p>
<lg type="verse" xml:id="HV_01_5">
<l>yasyāṃ ni<pb n="3a"/>śāsu gaganaṃ<del rend="crossed out">e</del> navapadmarāga-</l>
<l>sadmaprabhāruṇitamadhyaga<lb n="2"/>tendulekham|</l>
<l>vakṣo nṛsiṃhanakharair asurādhipasya</l>
<l><lb n="3"/>sāsṛkchaṭaṃ viṣamabhinnam ivācakāsti||5||</l>
</lg>
<p xml:id="HV_01_5_comm_sn-757"><lb n="4"/>padmarāgamayasadmaprabhāruṇitaṃ ca tat madhyagate<lb n="5"/>ndulekhaṃ ca rekhāśabdo trārdhacandropalakṣaṇam niśi <lb n="6"/>nabhomadhye kalāmātrasyāsambhavāt narasiṃhana<lb n="7"/>khais tiryak vidāritaṃ saraktacchaṭāṃ hiraṇyakapi<lb n="8"/>śor vakṣa iva || 5 ||</p>
<lg type="verse" xml:id="HV_01_6">
<l>jyotīrasāśmabhavanājiradu<lb n="9"/>gdhasindhur</l>
<l>atyunmiṣat pracuratuṅgamarīcivīciḥ|</l>
<l>vā<lb n="10"/>tāyanasthitavadhūvadanendubimba-</l>
<l>sandarśanād aniśa<lb n="11"/>m ullasatīva yasyām||6||</l>
</lg>
<p xml:id="HV_01_6_comm_sn-757"> jyotīrasāśmānaḥ sphaṭi<lb n="12"/>kopalās tanmayabhavanāny eva dugdhābdhiḥ aniśaṃ sarva<lb n="13"/>m iti vyatireko dhvanitaḥ ka samudra ullasati || 6 ||</p>
<lg type="verse" xml:id="HV_01_7">
<l><lb n="14"/>gaṇḍasthalīs saghanagharmajalā rateṣu</l>
<l>lagnāvataṃ<pb n="3b"/>sakusumacyutakesarāgrāḥ|</l>
<l>abhyāpatanmadanamārga<lb n="2"/>ṇapuṅkhapakṣa-</l>
<l>pakṣmākulā iva dadhuḫ pramadāś ca yasyā<lb n="3"/>m||7||</l>
</lg>
<p xml:id="HV_01_7_comm_sn-757">avataṃsaḥ karṇapūre tra pakṣmāṇi sūkṣma<lb n="4"/>pakṣmāḥ dadhur baddhāḥ || 7 ||</p>
<lg type="verse" xml:id="HV_01_8">
<l>sīmantinījanamanassu sa<lb n="5"/>mādhibhaṅga-</l>
<l>kopānalena ciradagdham apīndumauleḥ|</l>
<l><lb n="6"/>utthāpayan madanam āśu karair vibhāti</l>
<l>yasyāṃ himāṃ<lb n="7"/>śur avalambhitajālamārgaḥ||8||</l>
</lg>
<p xml:id="HV_01_8_comm_sn-757"> karaiḥ raśmibhiḥ <lb n="8"/>utthāpayan prabodhayan taddarśanāt tāsāṃ kāmavṛ<lb n="9"/>ddheḥ avalambita āśritaḥ jālamārgaḥ gavākṣavi<lb n="10"/>varadeśo yena jālamārgaś ca kapaṭa indrajālī hi <lb n="11"/>kaṃcid dagdham api hastenotthāpayati|| 8 ||</p>
<lg type="verse" xml:id="HV_01_9">
<l>yasyāṃ <lb n="12"/>rateṣu pṛthupīnanitambabimba-</l>
<l>śobhā sphuraddaśanapaṅktiḥ <lb n="13"/>kṛṣāṅgayaṣṭiḥ|</l>
<l>kūrmīva puṣpadhanuṣaḥ priyapā<lb n="14"/>ṇijāgra-</l>
<l>koṇāvamarśamadhurakvaṇitāṅganāsīt||9||</l>
</lg>
<p xml:id="HV_01_9_comm_sn-757"><pb n="4a"/>daśanapaṅktiḥ radanakṣatālī priyanakhānāṃ konaiḥ<lb n="2"/> śikharaiḥ avamarṣeṇa kṣatena madhuraṃ kuṇitaṃ sītkṛ<lb n="3"/>taṃ yasyāḥ kāmasya kūrmī trisarikeva sāpi pṛthu<lb n="4"/>nitambā bṛhatprasthikā sphuraddaśanapaṅktiḥ svararaca<lb n="5"/>nārthaṃ kṛtakolambālī kṛśadehadaṇḍikā ca tatpakṣe <lb n="6"/>pāṇijāgrasthitaḥ koṇo vādanakāṣṭhaṃ tadāhanyā kā<lb n="7"/>laṃ kvaṇitaṃ madhuradhvaniḥ || 9 ||</p>
<lg type="verse" xml:id="HV_01_10">
<l>yatrendranīlabhavanaṃ <lb n="8"/>pṛthupadmarāga-</l>
<l>vātāyanair ubhayapārśvagatair vibhāti|</l>
<l>bā<lb n="9"/>ṇāsurasya haricakravilūnabāhu-</l>
<l>mūlavraṇair iva vapuḥ <lb n="10"/>kṣatajacchaṭārdraiḥ||10||</l>
</lg>
<p xml:id="HV_01_10_comm_sn-757">haricakraṃ sudarśanaḥ kṣatajaṃ <lb n="11"/>rudhiraṃ || 10 ||</p>
<lg type="verse" xml:id="HV_01_11">
<l>klāntiṃ ratāntajanitāṃ ślathayanti yatra</l>
<l>mā<lb n="12"/>nikyamandiragavākṣapathapraviṣṭāḥ|</l>
<l>abhyarṇavartisura<lb n="13"/>nirjariṇītaraṅga-</l>
<l>bhaṅgānusāraśiśirā maruto ṅganā<lb n="14"/>nām||11||</l>
</lg>
<lg type="verse" xml:id="HV_01_12">
<l>gaṇḍasthalapratimitaṃ sudṛśāṃ sacihna-</l>
<l><pb n="4b"/>m aśvetatenduśakalaṃ rajanīṣu yasyām|</l>
<l>jyāghātapātaki<lb n="2"/>ṇaśāritamīnaketu-</l>
<l>nyāsīkṛtācchamaṇikhaṇḍita<lb n="3"/>lāyamānam||12||</l>
</lg>
<p xml:id="HV_01_12_comm_sn-757">indukhaṇḍaṃ spaṣṭalakṣma gaṇḍe<lb n="5"/>ṣu saṃjātapratimaṃ sadaśvetata śuśubhe maurvīpātaki<lb n="5"/>ṇaśāraṃ kāmena nyāsīkṛtaṃ bhagavadbhītyā nikṣepasthā<lb n="6"/>pitaṃ yad acchamaṇikhaṇḍamayaṃ sphāṭikaṃ talaṃ godhā <lb n="7"/>tattvam ācarati yat || 12 ||</p>
<lg type="verse" xml:id="HV_01_13">
<l>yasyām aśaṅkiṣata śaṅka<lb n="8"/>raśekharendu-</l>
<l>sandarśanotsukatayopagataṃ suraughāḥ|</l>
<l>jyo<lb n="9"/>tīraseṣṭakacitāmbaracumbidīpra-</l>
<l>vapraprabhābharanibhe<lb n="10"/>na ca dugdhasindhum||13||</l>
</lg>
<p xml:id="HV_01_13_comm_sn-757">sphaṭikeṣṭakābhiś citā <lb n="11"/>racitā ye abhraṃlihā bhāsvarāś ca vaprās tatprabhā vyāddu<lb n="12"/>gdhābdhiṃ candradidṛkṣāgataṃ surā ūhāṃ cakrire || iṣṭakā<lb n="13"/>śabdasyairkaṣīkāmālānām iti hrasvaḥ || 13 ||</p>
<lg type="verse" xml:id="HV_01_14">
<l>lakṣmī<lb n="14"/>r na yāṃ bhavanamānasasanniveśa-</l>
<l>haṃsībhir ujjvalavilāsa<pb n="5a"/>gatikramābhiḥ|</l>
<l>strībhir yutāṃ samaṇinūpurajhānkṛtābhi-</l>
<l><lb n="2"/>r ujjhāṃ cakāra jhaṣaketanajhallarībhiḥ||14||</l>
</lg>
<p xml:id="HV_01_14_comm_sn-757">yāṃ puraṃ <lb n="3"/>lakṣmīr nātyākṣīt bhavanam eva mānasaṃ saras tatsinniveśe <lb n="4"/>haṃsībhir iva śobhana vilāso gatau kraś cānvayaḥ haṃsī<lb n="5"/>ṣu tūjjvalavisalane gamanukrama ity āhuḥ sanūpura<lb n="6"/>rāvatvāt kāmasya jhallarībhir vādyabhāṇḍaviśeṣair iva || <lb n="7"/>14 ||</p>
<lg type="verse" xml:id="HV_01_15">
<l>yasyāṃ niśāsu rucirāgurudhūpadhūma-</l>
<l>kalmāṣi<lb n="8"/>taṃ śaśabhṛtaḥ karacakravālam|</l>
<l>śliṣyadgavākṣakala<lb n="9"/>dhautakavāṭapaṭṭa-</l>
<l>sandaṃśalagnakiṇalekham ivaiti <lb n="10"/>lakṣmīm||15||</l>
</lg>
<lg type="verse" xml:id="HV_01_16">
<l>śayyāgṛhaṃ suratakelivimardaśīrṇa-</l>
<l><lb n="11"/>karṇāvataṃsavikacotpalapattraṣaṇḍaiḥ|</l>
<l>yatrāṅganā da<lb n="12"/>layataḥ kusumāyudhasya</l>
<l>bhagnaiḥ <del rend="crossed out">sṛ</del>kṛpāṇaśakalair i<lb n="13"/>va kīrṇam āsīt||</l>
</lg>
<p xml:id="HV_01_16_comm_sn-757">utpalapatrāṇāṃ nīlatvāt kāmakha<lb n="14"/>ṇḍakhaṇḍasāmyam kusumāyudhasyeti spaṣṭākūtaṃ prastu<lb n="15"/>tānuguṇyam || 16 ||</p>
<lg type="verse" xml:id="HV_01_17">
<l>yasyāṃ salīlam asitāgurudhūpa<pb n="5b"/>dhūma-</l>
<l>daṇḍā gavākṣavivarodarataḥ prasasruḥ|</l>
<l>āsannaca<lb n="2"/>ndrakarabhaṅgabhiyāndhakāra-</l>
<l>hastā iva sphuritadīrghaśi<lb n="3"/>khāṅgulīkāḥ||</l>
</lg>
<p xml:id="HV_01_17_comm_sn-757">udarato bhyantarāt nikaṭasthebhyaś ca<lb n="4"/>ndrakarebhyo yā bhaṅgabhīrus tayā kvacid bhaṅgabhiyeti pā<lb n="5"/>ṭhaḥ andhakārakartṛko yaś candrakarabhaṅgas taccikīrṣa<lb n="6"/>yety arthaḥ śikhā evāṅgulyo yeṣām || 17 ||</p>
<lg type="verse" xml:id="HV_01_18">
<l>rāgānubandhi<lb n="7"/>pariṇāmadaśāvamarṣa-</l>
<l>śūnyābhirāmanavayauvanapa<lb n="8"/>llavābhiḥ|</l>
<l>kalpadrumavratatibhiḥ kanakādrikuñja-</l>
<l><lb n="9"/>vīthīva yā purapurandhribhir ābabhāse||18||</l>
</lg>
<p xml:id="HV_01_18_comm_sn-757"> purandhri<lb n="10"/>pakṣe rāgaḥ priyānuraktiḥ pariṇāmadaśayā vārddhake<lb n="11"/>nāvamarṣo bhinavaḥ yauvanapallavaṃ praśastaṃ tāruṇyaṃ me<lb n="12"/>ruparvatagahanamārgo yathā kalpalatābhiḥ bhāti ta<lb n="13"/>tpakṣe rāga aujjvalyam pariṇāmaḥ pākaḥ navayauva<lb n="14"/>nāni nibhṛtataruṇāni pattrāṇi yasyām ||</p>
<lg type="verse" xml:id="HV_01_19">
<l>vaidūrya<lb n="15"/>paṭṭaghaṭitāraribhir niśāsu</l>
<l>dūrād apāvṛtamukhair iva <pb n="6a"/>dṛśyamānaiḥ|</l>
<l>dvārair bibharti pihitair api yatra lakṣmī-</l>
<l>m a<lb n="2"/>bhraṅkaṣā pratidiśaṃ maṇiharmyapaṅktiḥ||19||</l>
</lg>
<lg type="verse" xml:id="HV_01_20">
<l>yasyāṃ sma<lb n="3"/>ras satatasannihite pi candra-</l>
<l>cūḍāmaṇau vasati paurapu<lb n="4"/>randhridehe|</l>
<l>nirmuktabhītir adhirūḍhakaṭākṣabāṇa-</l>
<l><subst><del>r</del><add place="overwritten">t</add>a</subst>dbhrū<lb n="5"/>śarāsanasahasrakṛtātmarakṣaḥ||20||</l>
</lg>
<lg type="verse" xml:id="HV_01_21">
<l>krīḍābjinīṣu na <lb n="6"/>daridrati sāndracandra-</l>
<l>raśmicchaṭāpaṭalanicchuritāni <lb n="7"/>kāntyā|</l>
<l>bibhranti manmathamataṅgajadantakośa-</l>
<l>saṃvādi<lb n="8"/>tāṃ kuvalayāni niśāsu yasyām||</l>
</lg>
<p xml:id="HV_01_21_comm_sn-757">manmathagajasya <lb n="9"/>dantapratimānasāmyaṃ dadhanti kuvalayāni kartṝṇi na <lb n="10"/>daridrati tadyuktāni bhavantīty arthaḥ || 21 ||</p>
<lg type="verse" xml:id="HV_01_22">
<l>māṇikya<lb n="11"/>toraṇam adūravilambamāna-</l>
<l>tigmāṃśukūbarituraṅgaśa<lb n="12"/>rīrabhābhiḥ|</l>
<l>yatra kṣaṇaṃ haritapallavanirmitābhi-</l>
<l>r ābhā<lb n="13"/>ty aśūnyam iva vandanamālikābhiḥ||22||</l>
</lg>
<!--
<lg type="verse" xml:id="HV_01_23">
<l>yasyāṃ bhareṇa galatas taruṇīmukhendu-</l>
<l>lāvaṇyakāntibisarāmṛtanirjharasya|</l>
<l>aṭṭālasālavalayaṃ vikaṭālavāla-</l>
<l>līlāṃ viḍambayati cumbitabhānubimbam||23||</l>
</lg>
<pb n="8" />
<lg type="verse" xml:id="HV_01_24">
<l>vyaktīkṛtāvayavacandrakalābhirāma-</l>
<l>rūpā haranti hṛdayaṃ hariṇāyatākṣyaḥ|</l>
<l>yatronmiṣanmadhuramugdhavidagdhahāva-</l>
<l>bhāvānubandhikusumāyudhasaudhahāsāḥ||24||</l>
</lg>
<lg type="verse" xml:id="HV_01_25">
<l>yasyāṃ niketanalinīṣu ca lauhitīka-</l>
<l>sopānapaṭṭarucivicchuritāntarālāḥ|</l>
<l>lakṣmīm atāniṣur amandarucaḥ priyāya</l>
<l>bandīkṛtendukiraṇā iva padmakhaṇḍāḥ||25||</l>
</lg>
<lg type="verse" xml:id="HV_01_26">
<l>māṇikyakhaṇḍakhacitāḥ suramandireṣu</l>
<l>yasyāṃ cakāsati vipāṭalatatprabhābhiḥ|</l>
<l>āliṅgitāḥ śikharakoṭivipāṭitābhra-</l>
<l>saudāminībhir iva kāñcanaketudaṇḍāḥ||26||</l>
</lg>
<lg type="verse" xml:id="HV_01_27">
<l>yasyāṃ vrajaty adhiniśīthini kāntaveśma</l>
<l>līlāgṛhītavikacotpalapāṇipadmaḥ|</l>
<l>vaibhāvareṇa rabhasāt timireṇa datta-</l>
<l>hastāvalambana ivāsta puraṃdhrilokaḥ||27||</l>
</lg>
<pb n="9" />
<lg type="verse" xml:id="HV_01_28">
<l>ākrīḍatāmarasinījalayantramañju-</l>
<l>nādaḥ kramānugatakaiśikamadhyamaśrīḥ|</l>
<l>utkaṃdharastimitapādavidhūtapakṣa-</l>
<l>m ākarṇyate bhavanahaṃsagaṇena yasyām||28||</l>
</lg>
<lg type="verse" xml:id="HV_01_29">
<l>yatrāśmagarbhakamayūkhaśikhāprakāśa-</l>
<l>śyāmīkṛtā bhavanapuṣkariṇītaṭeṣu|</l>
<l>ceto haranti pariṇāmi ciropabhukta-</l>
<l>śevālasaṃhatirasā iva haṃsayūthāḥ||29||</l>
</lg>
<lg type="verse" xml:id="HV_01_30">
<l>yasyāṃ harinmaṇivinirmitaharmyaraśmi-</l>
<l>līḍhodarāḥ pratidiśaṃ niśi tārakaughāḥ|</l>
<l>udbhinnakomalakuśāṅkurakoṭilagna-</l>
<l>naiśodabindupaṭalaśriyam āliliṅguḥ||30||</l>
</lg>
<lg type="verse" xml:id="HV_01_31">
<l>lāvaṇyanirbharapuraṃdhrimukhāvadhūta-</l>
<l>cchāyo dadhat kaluṣatāṃ hṛdayena yasyām|</l>
<l>indur niśāsu maṇikuṭṭimabimbyamāna-</l>
<l>mūrticchalena viśatīva rasātalāntaḥ||31||</l>
</lg>
<lg type="verse" xml:id="HV_01_32">
<l>prātaś cakāsati gṛhodarakuṭṭimāgra-</l>
<l>vikṣiptaratnakusumaprakarāvakīrṇāḥ|</l>
<l>abhyudgatāruṇakarāhatipātyamāna-</l>
<l>nakṣatrarāśiśabalā iva yatra rathyāḥ||32||</l>
</lg>
<pb n="10" />
<lg type="verse" xml:id="HV_01_33">
<l>āliṅganādaracitasthitir ābabhau yā</l>
<l>patyur vikāsiparikhāvalinīvibandham|</l>
<l>vistārisālajaghanaṃ parivartamāna-</l>
<l>nakṣatraratnaraśanāguṇam udvahantī||33||</l>
</lg>
<p>
(iti purīvarṇanam)
</p>
<lg type="verse" xml:id="HV_01_34">
<l>tām adhyuvāsa bhuvanānujighṛkṣayātta-</l>
<l>nirmāṇadehaghaṭanaḥ kṣapitāricakraḥ|</l>
<l>cakrīva saudhadhavalāṃ bhujagādhirāja-</l>
<l>mūrtiṃ vibhuḥ śiśiraraśmikalākirīṭaḥ||34||</l>
</lg>
<lg type="verse" xml:id="HV_01_35">
<l>yasya prapannajanatāś caraṇāravinda-</l>
<l>pīṭhapraṇāmakiṇaśāritam udvahanti|</l>
<l>rudrībhaviṣyati vapuṣy upapannabhāsva-</l>
<l>dūrdhvākṣitārakam iva sma lalāṭapaṭṭam||35||</l>
</lg>
<lg type="verse" xml:id="HV_01_36">
<l>pluṣyatpuratrayam aviślathajūṭabandha-</l>
<l>khedākulena phaṇinā sphuraduddhatārciḥ|</l>
<l>sāhāyakārtham iva phūtkṛtamārutena</l>
<l>saṃdhukṣitaḥ sapadi yasya pṛṣatkavahniḥ||36||</l>
</lg>
<lg type="verse" xml:id="HV_01_37">
<l>ākarṇatāṇḍavitamandaracāpadaṇḍa-</l>
<l>maurvīkṛtoragaphaṇāgaṇaphūtkṛtotthaḥ|</l>
<pb n="11" />
<l>asyādidīpad analaḥ prathamaṃ tato 'gni-</l>
<l>jvālākalāpajaṭilas tripuraṃ pṛṣatkaḥ||37||</l>
</lg>
<lg type="verse" xml:id="HV_01_38">
<l>mandākinī śirasi maulikapālapaṭṭa-</l>
<l>saṃghaṭṭajarjarataraṅgaghaṭā vibhāti|</l>
<l>yasyordhvanetraśikhiviplutacandrakhaṇḍa-</l>
<l>viṣyandamānaśiśirāmṛtanirjharaśrīḥ||38||</l>
</lg>
<lg type="verse" xml:id="HV_01_39">
<l>yasyānurāgavaśataḥ sphuṭakālakūṭa-</l>
<l>cchāyāchalena kṛtakelikacāvamardām|</l>
<l>īrṣyānubandhakaluṣaṃ prasamīkṣya gaṅgā-</l>
<l>m āliṅgito yamunayeva vibhāti kaṇṭhaḥ||39||</l>
</lg>
<lg type="verse" xml:id="HV_01_40">
<l>ābhāti yasya himaśailasutābhyasūyā-</l>
<l>roṣānubandhavaśato 'mbaram ārurukṣuḥ|</l>
<l>uṣṇīṣapannaganipīḍitajūṭaratna-</l>
<l>bhāgotthitā pratipathābhimukhīva gaṅgā||40||</l>
</lg>
<lg type="verse" xml:id="HV_01_41">
<l>niṣpeṣabhīti śaraṇāgatapūṣavaktra-</l>
<l>śeṣāpareva hasatā vidhutottamāṅgam|</l>
<l>yena vyalokyata purāṇakapālamauli-</l>
<l>bandhacyutā daśanapaṅktir adhaḥ patantī||41||</l>
</lg>
<lg type="verse" xml:id="HV_01_42">
<l>yasyādrirājatanayāvadanāravinda-</l>
<l>lāvaṇyakāntivijitasya salīlam indoḥ|</l>
<l>bandīkṛto 'rbhaka iva ślathajūṭakoṭi-</l>
<l>bandhacyutaś ciram abhāri kareṇa khaṇḍaḥ||42||</l>
</lg>
<pb n="12" />
<lg type="verse" xml:id="HV_01_43">
<l>mandākinīsalilanirbharapūryamāṇa-</l>
<l>gambhīrakukṣikuharodgatatāranādam|</l>
<l>adyāpi yasya śirasi śriyam ety aśānta-</l>
<l>vedadhvanīva parameṣṭhiśiraḥkapālam||43||</l>
</lg>
<lg type="verse" xml:id="HV_01_44">
<l>saṃhārarātrimukhatāṇḍavaḍambareṣu</l>
<l>dordaṇḍakhaṇḍapavanābhihatāḥ purastāt|</l>
<l>yasya kramād apasaranti parikramaika-</l>
<l>līlāvakāśaghaṭanārtham ivādrināthāḥ||44||</l>
</lg>
<lg type="verse" xml:id="HV_01_45">
<l>yasyānukārarabhasotthitadaṇḍapāda-</l>
<l>gulphāgrasaṃghaṭitamaṇḍalapūrvarekhaḥ|</l>
<l>paryastaparvataśitāśriviśīryamāṇa-</l>
<l>māṇikyapādakaṭakaśriyam eti candraḥ||45||</l>
</lg>
<lg type="verse" xml:id="HV_01_46">
<l>dordaṇḍakhaṇḍapavanocchalitā vicitra-</l>
<l>cārīvilāsadalitakṣitipīṭhabandhāḥ|</l>
<l>yasya bhramanti girayo 'mbaramārga eva</l>
<l>pātālapātacakitā iva tāṇḍaveṣu||46||</l>
</lg>
<lg type="verse" xml:id="HV_01_47">
<l>saṃhārameghamalinātanukālakūṭa-</l>
<l>cchāyā salīlam adhikaṃdharam ullasantī|</l>
<pb n="13" />
<l>yasya pradakṣiṇayatīva kirīṭadhāma-</l>
<l>baddhāspadaṃ dayitam indum upetya rātriḥ||47||</l>
</lg>
<lg type="verse" xml:id="HV_01_48">
<l>gaṅgātaraṅgataralānanarandhralagna-</l>
<l>cūḍāśaśāṅkakalikaṃ sphurad uttamāṅge|</l>
<l>aspaṣṭacañcupuṭadaṣṭamṛṇālakoṭi-</l>
<l>haṃsaśriyaṃ vahati yasya sitaṃ kapālam||48||</l>
</lg>
<lg type="verse" xml:id="HV_01_49">
<l>saṃdhyāsamādhivinimīlitalocanasya</l>
<l>yasyānukāram iva hāraphaṇī cakāra|</l>
<l>uddhūlanonmṛditabhasmaparāgapūra-</l>
<l>paryāptabhītibharakūṇitakātarākṣaḥ||49||</l>
</lg>
<lg type="verse" xml:id="HV_01_50">
<l>premāmṛtena girirājasutāśrayeṇa</l>
<l>na plāvite 'tra hṛdaye 'sti mamāvakāśaḥ|</l>
<l>yasyādhikaṃdharam itīva padaṃ babandha</l>
<l>saṃdhukṣitatribhuvanāgniśikho viṣaughaḥ||50||</l>
</lg>
<lg type="verse" xml:id="HV_01_51">
<l>ākarṇakṛṣṭakusumacyutareṇupiṅga-</l>
<l>cūrṇīkṛtātanuśarāsanamadhyasaṃsthaḥ|</l>
<l>prāk cittavṛttivikṛter api roṣavahni-</l>
<l>jvālāparīta iva yasya manobhavo 'bhūt||51||</l>
</lg>
<lg type="verse" xml:id="HV_01_52">
<l>puṣpāyudhena kṛtatīvrasamādhibheda-</l>
<l>m āsphālite dhanuṣi sabhrukuṭīvibhaṅgam|</l>
<l>tatkṣobhajena rabhasena vilaṅghyamāna-</l>
<l>m ūrdhvākṣi yasya saruṣo mukulībabhūva||52||</l>
</lg>
<pb n="14" />
<lg type="verse" xml:id="HV_01_53">
<l>bhītaiḥ puraḥ kusumamārgaṇadehadāha-</l>
<l>saṃrambhaghoravikṛtir dadṛśe surair yaḥ|</l>
<l>kaṇṭhodarāspadam anargalahuṃkṛtāgni-</l>
<l>dhūmacchalena vikirann iva kālakūṭam||53||</l>
</lg>
<lg type="verse" xml:id="HV_01_54">
<l>ūrdhvekṣaṇānalaśikhāpaṭalendhanatva-</l>
<l>m āsādya yasya kupitasya samādhibhaṅgāt|</l>
<l>cakre padaṃ makaraketur apāṅga eva</l>
<l>sabhrūvilāsalaḍite laṭabhāṅganānām||54||</l>
</lg>
<lg type="verse" xml:id="HV_01_55">
<l>yasya vyaloki saruṣo mukham arjunena</l>
<l>māyākirātavapuṣaḥ paripāṭalatviṭ|</l>
<l>bhāsvallalāṭavinirūḍhavilocanāgni-</l>
<l>jvālākalāpapariṇāmavaśād ivārāt||55||</l>
</lg>
<lg type="verse" xml:id="HV_01_56">
<l>karṇāvataṃsitaśikhaṇḍipatatrakhaṇḍāṃ</l>
<l>guñjāphalasragupagūḍhapayodharāgrām|</l>
<l>yasyekṣituṃ girisutām adhikābhirāma-</l>
<l>rūpāṃ nigūḍham udakaṇṭhata sāgni cakṣuḥ||56||</l>
</lg>
<lg type="verse" xml:id="HV_01_57">
<l>yasya vyabhidyata manaḥ sutarāṃ kirāta-</l>
<l>rūpasya śailasutayā śabarībhavantyā|</l>
<l>karṇāvataṃsitamanoharakekipiccha-</l>
<l>sacchāyadīrghataralocanaśaṅkupātaiḥ||57||</l>
</lg>
<lg type="verse" xml:id="HV_01_58">
<l>yasyāvalambitakirātatanor nigūḍha-</l>
<l>netroṣmakāraṇa ivāśu kirīṭikopāt|</l>
<pb n="15" />
<l>svedodabindunikaraś cakare kareṇa</l>
<l>nirmṛjya sīkarakarālitadig lalāṭāt||58||</l>
</lg>
<lg type="verse" xml:id="HV_01_59">
<l>līlānatānanatayā pratibimbavarti-</l>
<l>cūḍāśaśāṅkaśakalaṃ kucam ardhabhāge|</l>
<l>yaḥ paśyati sma dadhataṃ dhutadugdhasindhu-</l>
<l>kallolalaṅghitasudhākalaśasya līlām||59||]</l>
</lg>
<lg type="verse" xml:id="HV_01_60">
<l>yenādrirājatanayākucamaṇḍalāgra-</l>
<l>vinyastahastakamalaṃ bibharāṃbabhūve|</l>
<l>vakṣo himācalaśilāvikaṭaṃ satumba-</l>
<l>vīṇāniveśam iva dhūlanavibhrameṣu||60||</l>
</lg>
<lg type="verse" xml:id="HV_01_61">
<l>saṃdhyājalāñjalim apojjhati yaś cireṇa</l>
<l>sasvedasīkarakaṇotpulakāṅgayaṣṭiḥ|</l>
<l>dehārdhabhāgagataśailasutānanendu-</l>
<l>bimbāvalokanasukhastimitekṣaṇaśrīḥ||61||</l>
</lg>
<lg type="verse" xml:id="HV_01_62">
<l>śliṣṭo 'nayoḥ kimu bhaved uta naiva saṃdhi-</l>
<l>r dehārdhayor ghaṭitayor iti tatparīkṣām|</l>
<l>āripsu yasya rabhasād iva cakṣur ardha-</l>
<l>nārīśvarasya niriyāya lalāṭapaṭṭāt||62||</l>
</lg>
<lg type="verse" xml:id="HV_01_63">
<l>yasyānatipravaṇarudradṛśo 'ṅghriyugma-</l>
<l>śākhānakhāṃśuviśadīkṛtapūrvabhāgāḥ|</l>
<pb n="16" />
<l>āpāṇḍumūlaparipāṭalapuṇḍarīka-</l>
<l>pattraśriyaṃ dadhati vahniśikhāpiśaṅgyaḥ||63||</l>
</lg>
<lg type="verse" xml:id="HV_01_64">
<l>stutimukharamukhās taṃ srastaratnāvataṃsāḥ</l>
<l>sthiracaraṇasaparyābandhurāvandhyasaṃdhyāḥ|</l>
<l>pratidinam upaceruḥ siddhasādhyāmaraughāḥ</l>
<l>sphuṭakarapuṭakoṭiśliṣṭabhāsvatkirīṭāḥ||64||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye purāripurīvarṇano nāma prathamaḥ
sargaḥ|
</p>
-->
</div>
<!--
<div n="02" type="chapter">
<p>
dvitīyaḥ sargaḥ|
</p>
<lg type="verse" xml:id="HV_02_1">
<l>krīḍārasena sa kadācid athādhisānu</l>
<l>līlāvalambitahimādrisutākarāgraḥ|</l>
<l>pratyagrakāñcanalatāñcitasaṃniveśa-</l>
<l>m ākrīḍamaṇḍapam amaṇḍayad aśmadhāmnaḥ||1||</l>
</lg>
<lg type="verse" xml:id="HV_02_2">
<l>tasmin kṛtāsanaparigraham adrirāja-</l>
<l>kanyānukūlarasadigdhakathāvidagdham|</l>
<l>anyonyaghaṭṭanavicūrṇitaratnabandha-</l>
<l>hemāṅgadās tam amarādhibhuvo 'dhijagmuḥ||2||</l>
</lg>
<pb n="17" />
<lg type="verse" xml:id="HV_02_3">
<l>vellajjaṭāpaṭalaśevalavallarīkāṃ</l>
<l>cūḍendukhaṇḍakuṭilorumṛṇāladaṇḍām|</l>
<l>ākāśasindhum avataṃsakapālahaṃsa-</l>
<l>hāsām amī dadhatam aikṣiṣatainam ārāt||3||</l>
</lg>
<lg type="verse" xml:id="HV_02_4">
<l>karṇāvataṃsaghaṭitotphaṇadandaśūka-</l>
<l>phūtkāramārutaparāhatalocanotthaiḥ|</l>
<l>riktīkṛtāṃ śikhikaṇaprakaraiḥ satoṣa-</l>
<l>gaurīkṣitāṃ suranadīṃ śirasā vahantam||4||</l>
</lg>
<lg type="verse" xml:id="HV_02_5">
<l>cūḍāgatena jaḍadīdhitinā tanutva-</l>
<l>m āseduṣā sarabhasaṃ pravivikṣuṇārāt|</l>
<l>bhāsvallalāṭataṭanākatalārkabimba-</l>
<l>m adhyāsyamānam iva bibhratam ūrdhvacakṣuḥ||5||</l>
</lg>
<lg type="verse" xml:id="HV_02_6">
<l>śailātmajāvadanacandramasaḥ kathaṃ nu</l>
<l>lekhāpi me na sadṛśī śaśinā saśokam|</l>
<l>ūrdhvekṣaṇotthaśikhinīva nipitsunettha-</l>
<l>m adhyāsitonnatalalāṭataṭopakaṇṭham||6||</l>
</lg>
<lg type="verse" xml:id="HV_02_7">
<l>stamberamājinagalatkṣatajāvaseka-</l>
<l>saṃpāditāruṇarucā kvacid uttamāṅge|</l>
<l>tāmbūlarāgaparipāṭalayeva danta-</l>
<l>paṅktyā virājitakirīṭakapālakhaṇḍam||7||</l>
</lg>
<pb n="18" />
<lg type="verse" xml:id="HV_02_8">
<l>jyotsnārucāmbaram alaṃ vimalaṃ diśanta-</l>
<l>m induṃ nidhāya mukuṭe dayitāyamānam|</l>
<l>tallāñchanacchavim ivātanukālakūṭa-</l>
<l>cchāyāchalena dadhataṃ pṛthukaṇṭhalagnām||8||</l>
</lg>
<lg type="verse" xml:id="HV_02_9">
<l>saṃhārakālakavalīkṛtasaptalokā-</l>
<l>m ambhodhibhārabharamantharameghanīlām|</l>
<l>kaṇṭhāntarālaparivartinipītadhūpa-</l>
<l>vartitviṣaṃ viṣamayīṃ dadhataṃ ca lekhām||9||</l>
</lg>
<lg type="verse" xml:id="HV_02_10">
<l>preṅkhatkarālamaṇiśaṅkhasahasraśāra-</l>
<l>hāroragendraphaṇabhaṅguravīcicakram|</l>
<l>kaṇṭhasthitotkaṭaviśaṅkaṭakālakūṭa-</l>
<l>kūṭaprabhāprakarakūrmagṛhaṃ vahantam||10||</l>
</lg>
<lg type="verse" xml:id="HV_02_11">
<l>bhasmāṅgarāgadhavalaṃ parapuṣṭapiccha-</l>
<l>cchāyāṅgadoragaphaṇākulitāṃsakūṭam|</l>
<l>aurvāgnidhūmamalinīkṛtavīcibhaṅga-</l>
<l>dugdhormimālisadṛśīṃ śriyam āśrayantam||11||</l>
</lg>
<lg type="verse" xml:id="HV_02_12">
<l>keyūrapannagaviniḥśvasitāhatāṃsa-</l>
<l>kūṭotthitena navadhūlanabhasmanoccaiḥ|</l>
<l>sāvartacakram upari bhramatendubimba-</l>
<l>saṃvāditām upagatena virājamānam||12||</l>
</lg>
<pb n="19" />
<lg type="verse" xml:id="HV_02_13">
<l>gambhīrakaṇṭhakuharāspadakālakūṭa-</l>
<l>niryatprabhādhikamalīmasabhogihāram|</l>
<l>vakṣaḥsthalaṃ tuhinaśailaśilāviśāla-</l>
<l>m ālambinīlanalinasrag ivodvahantam||13||</l>
</lg>
<lg type="verse" xml:id="HV_02_14">
<l>aṅkāśrayāṃ rucirakāñcanabhaṅgapiṅga-</l>
<l>cchāyābhirāmavapuṣaṃ himaśailakanyām|</l>
<l>kurvantam añjanamalīmasakālakūṭa-</l>
<l>kaṇṭhaprabhābhir abhitaḥ punar eva kālīm||14||</l>
</lg>
<lg type="verse" xml:id="HV_02_15">
<l>saṃvījyamānam asakṛt kakudopadhāna-</l>
<l>baddhāspadaṃ dviguṇitonnatabāhudaṇḍam|</l>
<l>lāṅgūlacāmarakarālaśikhāmarudbhi-</l>
<l>r udbhinnabhaktimanaseva kakudmatārāt||15||</l>
</lg>
<lg type="verse" xml:id="HV_02_16">
<l>sevāgatāmaragaṇādhipapārijāta-</l>
<l>karṇāvataṃsasurabhīkṛtam aṅghriyugmam|</l>
<l>gandhānubandhimadhupapratibimbalakṣma-</l>
<l>śārodarair nakhaśaśiprakarair dadhānam||16||</l>
</lg>
<lg type="verse" xml:id="HV_02_17">
<l>dantaprabhādalitakaṇṭhaviṣāndhakāra-</l>
<l>cchāyasya saṃnidhijuṣaḥ karivaktramūrteḥ|</l>
<l>ūrdhvekṣaṇānalaruco ghanacīnapiṣṭa-</l>
<l>dhūlicchaṭā iva mukhe viniveśayantam||17||</l>
</lg>
<p>
(kulakam)
</p>
<pb n="20" />
<lg type="verse" xml:id="HV_02_18">
<l>tasmai praṇamya maṇimauliviṭaṅkakoṭi-</l>
<l>ṭaṅkāhatikvaṇitakāñcanapādapīṭham|</l>
<l>śailādinā nataśiraḥsu nivediteṣu</l>
<l>teṣūcitāsanaparigrahanirvṛteṣu||18||</l>
</lg>
<lg type="verse" xml:id="HV_02_19">
<l>ājaghnire svaraviśeṣakṛtāsthamārga-</l>
<l>citrapracārayatipāṇilayābhirāmāḥ|</l>
<l>vispaṣṭavādyavidhayaḥ karaṇānubandha-</l>
<l>bhājaḥ krameṇa murajāḥ sphuṭamārjanāṅkāḥ||19||</l>
</lg>
<p>
(yugalakam)
</p>
<p>
atra pāṭhāntaram|
</p>

<lg type="verse" xml:id="HV_02_19p">
<l>ājaghnire 'tha murajāḥ pravibhaktamārga-</l>
<l>citrapracārayatipāṇilayaprapañcāḥ|</l>
<l>saṃmārjanākaraṇayogavibhaktamārga-</l>
<l>cetoharābhimatavādyavidhivyavasthāḥ||</l>
</lg>

<pb n="21" />

<lg type="verse" xml:id="HV_02_20">
<l>nandīśanirdayakarāhatapuṣkareṣu</l>
<l>mandraṃ dhvanatsu murajeṣu vibhajya taṇḍuḥ|</l>
<l>āsāriteṣu parikalpitasaptabheda-</l>
<l>paryāptaśobham atha tāṇḍavam abhyagāyat||20||</l>
</lg>
<lg type="verse" xml:id="HV_02_21">
<l>kroḍīkṛtādritanayāḥ śaśikhaṇḍamauli-</l>
<l>maulāpadānaracitastuti mātaras tat|</l>
<l>līlālalāmalalitābhinayaprapañca-</l>
<l>saṃcāracāru rasabhāvadṛśo 'bhininyuḥ||21||</l>
</lg>
<lg type="verse" xml:id="HV_02_22">
<l>āpītapāṭalasitetarakundagaura-</l>
<l>dehatviṣo lalitanartanavibhramasthāḥ|</l>
<l>bhremur gaṇādhipatayo 'bhinayakriyāsu</l>
<l>mūrtā rasā iva pariṣkṛtaraṅgapīṭhāḥ||22||</l>
</lg>
<lg type="verse" xml:id="HV_02_23">
<l>teṣāṃ puraḥ puraripau viṣamaprayoga-</l>
<l>nṛttopadeśarabhasāt svayam ujjihāne|</l>
<pb n="22" />
<l>pātālarandhram abhavan natabhūmipīṭha-</l>
<l>niṣpiṣṭaśeṣaphaṇaratnakaṇāvakīrṇam||23||</l>
</lg>
<lg type="verse" xml:id="HV_02_24">
<l>so 'bhyutthito bhuvanam ākulayāṃcakāra</l>
<l>vispaṣṭadṛṣṭatimiravyapalīnahaṃsam|</l>
<l>līlāvarāha iva dhūmajaṭāsaṭāgra-</l>
<l>viṣpandisindhujalasīkaradurdinārdram||24||</l>
</lg>
<lg type="verse" xml:id="HV_02_25">
<l>bhasmāṅgarāgadhavaleṣu bhujeṣu tasya</l>
<l>kalmāṣayatsu gaganaṃ karavartanābhiḥ|</l>
<l>śubhrābhrarājicakitāḥ paripuñjyamāna-</l>
<l>picchāvacūlavapuṣaḥ śikhino vidadruḥ||25||</l>
</lg>
<lg type="verse" xml:id="HV_02_26">
<l>gāḍhāṅgadoragaphaṇāphaṇiraśmirāga-</l>
<l>rugṇāndhakāranikarāparapārśvabhūmeḥ|</l>
<l>śailasya bhāskararucām avadhes tadīya-</l>
<l>bāhudrumaiḥ sapadi cukṣudire 'śmakūṭāḥ||26||</l>
</lg>
<lg type="verse" xml:id="HV_02_27">
<l>vikṣiptabāhunivahasya vihasya dikṣu</l>
<l>tasyāṅgahārakaraṇakramakampimūrdhnaḥ|</l>
<l>agrātipātisalilā surasindhur āpa-</l>
<l>c cināṃśukojjvalatiraskaraṇīvilāsam||27||</l>
</lg>
<pb n="23" />
<lg type="verse" xml:id="HV_02_28">
<l>agne ninartiṣata eva vilocanāgni-</l>
<l>r asyāśu piñjaritadiṅmukhacakrabālaiḥ|</l>
<l>tigmāṃśubimbakaṭakapratibaddhavṛtti-</l>
<l>r arcirbhir ātapatiraskariṇīṃ nirāsthat||28||</l>
</lg>
<lg type="verse" xml:id="HV_02_29">
<l>ākṣipyamāṇavividhābhinayaprabandha-</l>
<l>saṃdarśanārtham iva sarvadiśāṃ purastāt|</l>
<l>vispaṣṭarecakarayākulabāhudaṇḍa-</l>
<l>piṣṭādrikūṭanikarān akarot sa mārgān||29||</l>
</lg>
<lg type="verse" xml:id="HV_02_30">
<l>tasyāṅgahāravalitātanunṛttahasta-</l>
<l>bhasmāṅgarāgadhavalonnatapīnabāhvoḥ|</l>
<l>sāvartacakravikaṭormighaṭāsahasra-</l>
<l>saṃkīrṇadugdhajaladhipratirūpatāsīt||30||</l>
</lg>
<lg type="verse" xml:id="HV_02_31">
<l>vistāraśālikanakācalabījakoṣa-</l>
<l>cakrasya nṛttavalanāsu sahasrasaṃkhyaiḥ|</l>
<l>phullajjapāruṇatalair bhuvanāravinda-</l>
<l>koṣasya pattrapaṭalāyitam asya hastaiḥ||31||</l>
</lg>
<lg type="verse" xml:id="HV_02_32">
<l>pīnāṃsakūṭaghaṭitaṃ galakālakūṭa-</l>
<l>cchāyāniśānusaraṇārtham ivābhyupetam|</l>
<l>tenottamāṅgavidhutiślathamaulibandha-</l>
<l>visrastam induśakalaṃ bibharāṃbabhūve||32||</l>
</lg>
<pb n="24" />
<lg type="verse" xml:id="HV_02_33">
<l>tasyordhvalocanamarīcimato viśīrṇa-</l>
<l>piṅgatviṣaś ciram abhāvitarāṃ purastāt|</l>
<l>ābaddhavartanatayā vikasatkarāla-</l>
<l>raktāṅgulīdalakulaiḥ karapadmakhaṇḍaiḥ||33||</l>
</lg>
<lg type="verse" xml:id="HV_02_34">
<l>saṃdehitā dhavalabhāsmanadhūlidigdha-</l>
<l>taddordrumānilarayoddhatavīcibhaṅgāḥ|</l>
<l>dugdhodadher nabhasi paprathire muhūrta-</l>
<l>m āliṅgitātanutarotkalikābhragaṅgāḥ||34||</l>
</lg>
<lg type="verse" xml:id="HV_02_35">
<l>pātālaveśmagatabandhudidṛkṣayeva</l>
<l>vikṣipyamāṇamaṇibandhanabaddhasaṃsthāḥ|</l>
<l>tasya vyadhuḥ phaṇabhṛtaḥ phaṇacakramukta-</l>
<l>phūtkāramārutaviśīrṇajalān payodhīn||35||</l>
</lg>
<lg type="verse" xml:id="HV_02_36">
<l>vyaktāngahārakaraṇakramakīryamāṇa-</l>
<l>dordaṇḍamaṇḍalatayā bibharāṃcakāra|</l>
<l>saṃhāramārutavikampitakalpavṛkṣa-</l>
<l>kailāsaśailasadṛśīṃ śriyam indumauliḥ||36||</l>
</lg>
<lg type="verse" xml:id="HV_02_37">
<l>tena vyadhīyatatarām iva vellitāgra-</l>
<l>dordaṇḍabhasmakaṇarājibhir ujjvalābhiḥ|</l>
<l>nirmitsyamānanijanṛttabharābhiyoga-</l>
<l>yogyāntarālabhuvanāntarasūtrapātaḥ||37||</l>
</lg>
<pb n="25" />
<lg type="verse" xml:id="HV_02_38">
<l>ārabdhanartanakarāṅgulikoṭibhāga-</l>
<l>niṣṭhyūtadīdhitiśikhālikhitācchalekham|</l>
<l>tasyābhavat sphuradanekasahasrasaṃkhya-</l>
<l>jihmāmṛtāṃśukalikāṅkam ivāntarikṣam||38||</l>
</lg>
<lg type="verse" xml:id="HV_02_39">
<l>uddāmarecakarayabhramaṇānubandha-</l>
<l>saṃbaddhabudbudakaṇākulasiddhasindhuḥ|</l>
<l>lakṣmīm anujjhitakirātadaśāvanaddha-</l>
<l>nāgendrakañcuka ivāsya babhāra jūṭaḥ||39||</l>
</lg>
<lg type="verse" xml:id="HV_02_40">
<l>tadbāhughūrṇanavalanmṛgarājakṛtti-</l>
<l>vajrāśriśātanakhakoṭinipātabhītaiḥ|</l>
<l>digdantibhis tvaritakuñcitajānuparva-</l>
<l>kharvībhavadvikaṭakumbhataṭair viṣede||40||</l>
</lg>
<lg type="verse" xml:id="HV_02_41">
<l>tasyāṅgahārakaraṇākulabāhudaṇḍa-</l>
<l>khaṇḍāspadā sapadi kesarirājakṛttiḥ|</l>
<l>tārāś cakarṣa karajaiś caṭulīkaḍāra-</l>
<l>cūḍājuṣaḥ priyam ivoḍupateś cikīrṣuḥ||41||</l>
</lg>
<lg type="verse" xml:id="HV_02_42">
<l>dordaṇḍamārutavighaṭṭitaśailakūṭa-</l>
<l>dhūlicchaṭāpaṭaladhūsaram uṣṇadhāmnaḥ|</l>
<l>uddhūlanonmṛditabhasmarajobhir aiccha-</l>
<l>d īśaḥ pramārṣṭum iva bimbatalātmadarśam||42||</l>
</lg>
<lg type="verse" xml:id="HV_02_43">
<l>lakṣmīpater iva nirargaladaṇḍapāda-</l>
<l>śākhāgrakoṭighaṭitaḥ kṣaṇam uṣṇaraśmiḥ|</l>
<pb n="26" />
<l>tasyābabhāv adhinabho 'rghajalāvasakta-</l>
<l>padmāsanānamitaratnakamaṇḍaluśrīḥ||43||</l>
</lg>
<lg type="verse" xml:id="HV_02_44">
<l>tasyāstarīṣata navābhinayakriyāsu</l>
<l>dikcakravālam abhitaḥ sthagitāntarikṣāḥ|</l>
<l>ambhodhimārgagamanābhimukhāḥ śirastha-</l>
<l>sindhupravāhanivahā iva bāhudaṇḍāḥ||44||</l>
</lg>
<lg type="verse" xml:id="HV_02_45">
<l>tena vyalokyata valadbhujadaṇḍakhaṇḍa-</l>
<l>caṇḍānilāhativighaṭṭanaviprakīrṇam|</l>
<l>prabhraṣṭam ambaratalād vidhutottamāṅga-</l>
<l>visrastaśekharakapāladhiyendubimbam||45||</l>
</lg>
<lg type="verse" xml:id="HV_02_46">
<l>brahmāsanāmburuham āhitasarvaloka-</l>
<l>kampe vibhoḥ śiśirakāla ivānukāre|</l>
<l>paryantabāhuvanadhūlanabhasmadhūli-</l>
<l>nīhārapātadalitacchadaśobham āsīt||46||</l>
</lg>
<lg type="verse" xml:id="HV_02_47">
<l>graiveyakoragaphaṇāmaṇicakravāla-</l>
<l>saṃdhyāruṇoḍuśabalaṃ sthagayāṃcakāra|</l>
<l>diṅmaṇḍalaṃ pralayakālaniśeva tasya</l>
<l>kaṇṭhaprabhā timiranīlaruciḥ sphurantī||47||</l>
</lg>
<lg type="verse" xml:id="HV_02_48">
<l>cūḍājaḍāṃśur api jūṭajaṭānikuñja-</l>
<l>baddhāspadaḥ pratidiśaṃ sucirād avāpa|</l>
<l>ārabdhanartanakarānilaghaṭyamāna-</l>
<l>tārāpuraṃdhriparirambhasukhāni śaṃbhoḥ||48||</l>
</lg>
<pb n="27" />
<lg type="verse" xml:id="HV_02_49">
<l>līlāvadhūtaśiraso 'sya valaṭajjāgra-</l>
<l>niṣpandisāndrasalilokṣitakoṭibhāgāt|</l>
<l>uccaṇḍatāṇḍavarasasya vinirjagāma</l>
<l>mandākinī madhuripor iva daṇḍapādāt||49||</l>
</lg>
<lg type="verse" xml:id="HV_02_50">
<l>tasyāśuśoṇitam ivojjagarur gariṣṭha-</l>
<l>dordaṇḍaghātavidhurā girayas tadānīm|</l>
<l>udvartanānilarayotthitadhātavīya-</l>
<l>dhūlicchaṭāruṇitanirjharavīcibhaṅgāḥ||50||</l>
</lg>
<lg type="verse" xml:id="HV_02_51">
<l>tena vyadhāyiṣata bāhuvanaprakoṣṭha-</l>
<l>baddhāsitoragaphaṇāmaṇirāgapiṅgāḥ|</l>
<l>saṃhārakālarabhasotthitadhūmadaṇḍa-</l>
<l>kalmāṣitānalaśikhā iva digvibhāgāḥ||51||</l>
</lg>
<lg type="verse" xml:id="HV_02_52">
<l>tasyādhinṛttam analolbaṇadṛṣṭipāta-</l>
<l>lakṣyīkṛteṣu phaṇino maṇibandhaneṣu|</l>
<l>tattāpakhedaparivartanalakṣyamāṇa-</l>
<l>pītodarāḥ kanakakambuvilāsam āpuḥ||52||</l>
</lg>
<lg type="verse" xml:id="HV_02_53">
<l>sānandanandikaratāḍitapuṣkarāgra-</l>
<l>cetoharāṅkikapayodharanādahṛṣṭaḥ|</l>
<l>ārabdharecakalayaḥ kalayāṃcakāra</l>
<l>līlāṃ sa mecakagalaḥ sphuṭacandrakaśrīḥ||53||</l>
</lg>
<lg type="verse" xml:id="HV_02_54">
<l>sāvartanābhir abhito lalitāṅgahāra-</l>
<l>śobhā manoramaparikramatāṃ vahantī|</l>
<pb n="28" />
<l>ceto jahāra dayitā rasabhāvahṛdya-</l>
<l>rūpā kriyā puraripoḥ śubhahastadṛṣṭiḥ||54||</l>
</lg>
<lg type="verse" xml:id="HV_02_55">
<l>dordaṇḍakhaṇḍavalanāny atisaṃkaṭatva-</l>
<l>m utprekṣya no vidadhire kakubhāṃ purastāt|</l>
<l>vinyastamandacaraṇaṃ paricakrame ca</l>
<l>bhūmaṇḍalaṃ vidalatīti dayānubandhāt||55||</l>
</lg>
<lg type="verse" xml:id="HV_02_56">
<l>brahmāṇḍakarparaparisphuṭanābhisaṃdhe-</l>
<l>r ūrdhvaṃ viracyata tathā na ca daṇḍapādaḥ|</l>
<l>itthaṃ na śītakiraṇābharaṇasya nṛtta</l>
<l>m ādhāradurbalatayā savilāsam āsīt||56||</l>
</lg>
<p>
 (taraṅga)yugalakam
</p>
<lg type="verse" xml:id="HV_02_57">
<l>kukṣipraviṣṭasuranirjhariṇītaraṅga-</l>
<l>jhāṃkāratāraninadair nṛkapālapaṅktiḥ|</l>
<l>nṛttakriyāsu vidadhāv iva sādhuvādaṃ </l>
<l>yasyottamāṅgabhuvi sātiśayāsv amandam||57||</l>
</lg>
<lg type="verse" xml:id="HV_02_58">
<l>ālokitas tuhinaśailabhuvā sahāsa-</l>
<l>m ākṛṣya śekharaśaśāṅkakalāṃ smarāreḥ|</l>
<l>nṛtyan vidūṣakabhuvaṃ bhujagāriketu-</l>
<l>r agre cakāra kuṭilonnatadaṇḍakāṣṭham||58||</l>
</lg>
<lg type="verse" xml:id="HV_02_59">
<l>etāni tāni talapuṣpapuṭādikāni</l>
<l>cetoharāṇi karaṇāni gaṇādhināthāḥ|</l>
<pb n="29" />
<l>ity aṅgahāravidhayaḥ sphuṭatatprapañca-</l>
<l>yogāñcitasthitibhṛtaḥ sthirahastamukhyāḥ||59||</l>
</lg>
<lg type="verse" xml:id="HV_02_60">
<l>itthaṃ tridhātmakaraṇaṃ gaṇamaṇḍalīṣu</l>
<l>saṃkrāntim asya nayato sadasi sthitāsu|</l>
<l>paryāptadarśanasukhaṃ vinimeṣapakṣma-</l>
<l>cakṣuḥsahasram abhavat spṛhaṇīyam aindryāḥ||60||</l>
</lg>
<lg type="verse" xml:id="HV_02_61">
<l>āviṣkṛtānukṛtivibhramanāgavaktra-</l>
<l>līlābhyudastakarakoṭivipāṭyamānāḥ|</l>
<l>ambhobhṛtaḥ śiśirasīkarabinduvṛnda-</l>
<l>viṣyandino 'bhinayajaṃ klamam asya jahruḥ||61||</l>
</lg>
<lg type="verse" xml:id="HV_02_62">
<l>itthaṃ salīlam abhineyavijṛmbhamāṇa-</l>
<l>vispaṣṭabhāvarasavṛtti niṣevya nṛttam|</l>
<l>sārdhaṃ nyavartata gaṇair vibhur uttamāṅga-</l>
<l>gaṅgātaraṅgakaṇasaṃbhṛtibhinnakhedaḥ||62||</l>
</lg>
<lg type="verse" xml:id="HV_02_63">
<l>śailātmajāvijitatadgaṇakṛṣyamāṇa-</l>
<l>vṛddhokṣaniṣṭhurakhurāhatamandarādriḥ|</l>
<l>tasya glahīkṛtavimugdhakirīṭacandra-</l>
<l>khaṇḍaḥ kadācana durodaravibhramo 'bhūt||63||</l>
</lg>
<lg type="verse" xml:id="HV_02_64">
<l>iti samayam anaiṣīt tatra tās tāḥ sa ceṣṭā</l>
<l>vidadhad acalakanyāviprayogānabhijñaḥ|</l>
<pb n="30" />
<l>surapatibhir abhīkṣṇaṃ ratnapaṭṭāṅghripīṭhī-</l>
<l>luṭhitamaṇikirīṭāṣṭāpadaiḥ sevyamānaḥ||64||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājanakaśrīratnākarasya kṛtau
ratnāṅke haravijaye mahākāvye tāṇḍavavarṇano nāma dvitīyaḥ
sargaḥ|
</p>
</div>
<div n="03" type="chapter">
<p>
tṛtīyaḥ sargaḥ|
</p>
<lg type="verse" xml:id="HV_03_1">
<l>atha sa manthagirau sakalakartubhir nijanijaprasavojjvalayā śriyā|</l>
<l>samam asevi kadācid upāśrito girijayārijayānaghadordrumaḥ||1||</l>
</lg>
<lg type="verse" xml:id="HV_03_2">
<l>madhuparājiparājitamāninījanamanaḥsumanaḥ surabhiśriyam|</l>
<l>ābhṛta vāritavarijaviplavāṃ sphuṭitatāmratatāmravaṇaṃ jagat||2||</l>
</lg>
<lg type="verse" xml:id="HV_03_3">
<l>drutam apāsya yamena niṣevitām abhinavotkatayeva divākaraḥ|</l>
<l>diśam aśiśriyad aiḍaviḍāśrayām asumatāṃ sumatāṃ vidadhat sthitim||3||</l>
</lg>
<lg type="verse" xml:id="HV_03_4">
<l>sthitim adhur madhurām avalambitastabakadarpaṇapallavapāṇayaḥ|</l>
<l>satilakojjvalapattralatā girer avanayo vanayogakṛtaśriyaḥ||4||</l>
</lg>
<pb n="31" />
<lg type="verse" xml:id="HV_03_5">
<l>kṛtakuśeśayinīrucayo madhuvyatikarād abhimantharagāminaḥ|</l>
<l>madhuliho divasāś ca vadhūr vyadhuḥ paravatīr avatīrṇamanobhavāḥ||5||</l>
</lg>
<lg type="verse" xml:id="HV_03_6">
<l>dhruvam anekarasābhyavahārataḥ kṛtarasāyanasaṃgrahasusthitā|</l>
<l>madhulihām asukhāyata saṃhatir vṛtimatītim atītya kṛtasthitiḥ||6||</l>
</lg>
<lg type="verse" xml:id="HV_03_7">
<l>madhurayā parapuṣṭagirā śanaiḥ savayaseva sametya madhuśriyā|</l>
<l>mṛgadṛśo ghaṭitāḥ saha vallabhair mudam adhur damadhuryamanohṛtaḥ||7||</l>
</lg>
<lg type="verse" xml:id="HV_03_8">
<l>surabhitāṃ dadhati pramadānvito navamadhūpahitatviṣi campake|</l>
<l>surataharmya ivāracitasthitir navaratām baratāṃ madhupo 'nvabhūt||8||</l>
</lg>
<lg type="verse" xml:id="HV_03_9">
<l>kusumitā girikānanabhūmayaḥ kisalayādharakhaṇḍanalālasaiḥ|</l>
<l>parabhṛtaiḥ śradadhāyiṣata priyāḥ sumadanā madanāditaṣaṭpadāḥ||9||</l>
</lg>
<lg type="verse" xml:id="HV_03_10">
<l>madhurajṛmbhaṇavibhramamādhavīmadhurasāsavapānamadotkaṭāḥ|</l>
<l>madhuliho vyathayantu malīmasāḥ smarasahā rasahāsavātīḥ striyaḥ||10||</l>
</lg>
<lg type="verse" xml:id="HV_03_11">
<l>dadhadudañcitapakṣmakarālatāṃ kurabakastabako madhubodhitaḥ|</l>
<l>tadasamañjasameṣa dunoti yacchucitayā citayāpi viyoginīḥ||11||</l>
</lg>
<lg type="verse" xml:id="HV_03_12">
<l>tadabhidhāya tamānaya satvaraṃ madhuravādini tattaditi striyaḥ |</l>
<l>rasaniyuktasakhīvacanāgatapriyatamāyatamānamuco 'bhavan||12||</l>
</lg>
<p xml:id="HV_03_12p">(tilakam)</p>
<lg type="verse" xml:id="HV_03_13">
<pb n="32" />
<l>jaraṭhapaṅkajabījasamatviṣo madhu nipātumabhiprajagalbhire|</l>
<l>madhuliho virahe kṛtadiṅmukhavyavadhayo vadhayogakṛtaḥ striyaḥ||13||</l>
</lg>
<lg type="verse" xml:id="HV_03_14">
<l>surabhimāsi kadācidanujjhitā jaḍatayāpi navāliśatānvitāḥ|</l>
<l>śamavatāmapi tāmarasākarāḥ sthiratarā ratarāgakṛto 'bhavan||14||</l>
</lg>
<lg type="verse" xml:id="HV_03_15">
<l>sarasamantharatāmarasādarabhramarasajjalayā nalinī madhau|</l>
<l>jaladhidevatayā sadṛśīṃ śriyaṃ sphuṭatarāgatarāgarucirdadhau||15||</l>
</lg>
<lg type="verse" xml:id="HV_03_16">
<l>caramapādavidhūtarajaḥ kaṇaprakaradhūsarapakṣatisaṃpuṭaḥ|</l>
<l>nyaviśatānugiraṃ kamalākarānrasamanāḥ samanādamalivrajaḥ||16||</l>
</lg>
<lg type="verse" xml:id="HV_03_17">
<l>mṛgadṛśo malayānilanirdhute sapadi mānarajasyapi sāgasaḥ|</l>
<l>nadayitānabhicukrudhurūrjitasmaratayā ratayānasamutsukāḥ||17||</l>
</lg>
<lg type="verse" xml:id="HV_03_18">
<l>taralapallavatāmrakarā babhau samadhumullasitabhramarotpalam|</l>
<l>kusumakoṣamivārpayituṃ latā vivalitā balitāpahṛtastaroḥ||18||</l>
</lg>
<lg type="verse" xml:id="HV_03_19">
<l>bhramarapaṅktinibhena manasvinībhrukuṭibandha ivāgalito 'bhavat|</l>
<l>kamalabhūmiṣu mānahatisphuṭaprasarakesaraketuśate madhau||19||</l>
</lg>
<lg type="verse" xml:id="HV_03_20">
<l>śiśirabhāsi cireṇa dinaśriyā kṛtasamāgamavighna upāgate|</l>
<l>kaluṣatāpi mukhe madhusaṃgamānna niśayāniśayāpitamānayā||20||</l>
</lg>
<pb n="33" />
<lg type="verse" xml:id="HV_03_21">
<l>sarabhasaṃ śayanīya ivottaracchadakṛtatviṣi pītamadhūtkaṭaiḥ|</l>
<l>madhukarairvinipatya sajātibhiḥ sarasijorasi joṣamavasthitam||21||</l>
</lg>
<lg type="verse" xml:id="HV_03_22">
<l>nidhuvanāvasare kamiturvadhūrahṛta kuṭṭamitena bhṛśaṃ manaḥ|</l>
<l>taralalocananirjitavisphuratkuvalayā valayāvaliśobhinī||22||</l>
</lg>
<lg type="verse" xml:id="HV_03_23">
<l>smarasakhasya padaṃ surabheriva stanavatī dadhatī samamīmanat|</l>
<l>alakadeśaniveśaparisphurannavayavāvayavābharaṇaśriyam||23||</l>
</lg>
<lg type="verse" xml:id="HV_03_24">
<l>vidadhataḥ pathikakṣapaṇaṃ prati smṛtibhuvo nijaśaktyupabṛṃhaṇam|</l>
<l>dadhurahāryataṭāḥ sahakāritāmanavamā navamādhavasaṅginaḥ||24||</l>
</lg>
<lg type="verse" xml:id="HV_03_25">
<l>alibhirañjanabindumalīmasaiḥ smarabalairiva kaṅkaṭitairvṛte|</l>
<l>maruti saurabhaśālini nābhavansarati ke ratikelirasākulāḥ||25||</l>
</lg>
<lg type="verse" xml:id="HV_03_26">
<l>vikacapattrapuṭaṃ surabhiśriyaḥ sarasavibhramakāñcanapaṅkajam|</l>
<l>vyadhita campakam unmadanā vadhū rasakalāsakalālikulāravaiḥ||26||</l>
</lg>
<lg type="verse" xml:id="HV_03_27">
<l>rasabhayopagatāḥ pathikā gṛhān madhukarāñjanacūrṇavaśīkṛtāḥ|</l>
<l>mumudire parirambhasokhocchvasannijavadhūjavadhūtatanuklamāḥ||27||</l>
</lg>
<pb n="34" />
<lg type="verse" xml:id="HV_03_28">
<l>śivapurīmiva śaivalasacchriyaṃ niviśamānamanargalamabjinīm</l>
<l>bhramarayugmamavekṣya na ka priyairyuvatayo bata yogamupāyayuḥ||28||</l>
</lg>
<lg type="verse" xml:id="HV_03_29">
<l>madhukarāñjanabindumanoramaprakaṭapattralatābharaṇojjvalāḥ|</l>
<l>na surabhāvabhavannatimuktakavratatayo tatayogaguṇaśriyaḥ||29||</l>
</lg>
<lg type="verse" xml:id="HV_03_30">
<l>mukhanilīnaśilīmukhacūcukaṃ kamalinīmukulamburuhastanam|</l>
<l>adadaratkamiteva na rāgvāndinakaro na karotkarakoṭibhiḥ||30||</l>
</lg>
<lg type="verse" xml:id="HV_03_31">
<l>smaramataṅgajadānajalacchaṭāvipinavāridhividrumavibhrage|</l>
<l>bhramarasaṃhatirāviravībhavatpracapalā ca palāśatarau śriyam||3||</l>
</lg>
<lg type="verse" xml:id="HV_03_32">
<l>animiṣākṣivilokitavibhramāṃ surabhimunmanaso navamālikām|</l>
<l>suravadhūmiva vīkṣya manobhuvo 'navaśamā vaśamāśu madhau yayuḥ||32||</l>
</lg>
<lg type="verse" xml:id="HV_03_33">
<l>suparimṛṣṭakapolatalasphuranmaṇikarālitakāñcanakuṇḍalaḥ|</l>
<l>na khalua bhīrujano 'nvabhavanmadhau na samado 'samadolanavibhramam||33||</l>
</lg>
<lg type="verse" xml:id="HV_03_34">
<l>smaramadīdipadūrdhvavilocanaṃ purariporiva yacchikhipiṅgalam|</l>
<l>sphuṭadaśokamudīkṣya tadutsukā na kamitā kamitāramalaṃ vadhūḥ||34||</l>
</lg>
<pb n="35" />
<lg type="verse" xml:id="HV_03_35">
<l>vidhutapakṣmarajaḥ kapiśabhramabhramarasaṃhatimabjamukhāśriyam|</l>
<l>sacaṭulātilakāmiva padminī ghanarasa narasārthahṛdā dadhau||35||</l>
</lg>
<p xml:id="HV_03_35p">[iti vasantaḥ]</p>
<lg type="verse" xml:id="HV_03_36">
<l>śucidināgatirāplutiśītalāḥ sarasacandanapaṅkabhṛto 'karot|</l>
<l>priyasakhīva vataṃsitamallikāḥ stanavatīrnavatīvratanuklamāḥ||36||</l>
</lg>
<lg type="verse" xml:id="HV_03_37">
<l>spṛśati tigmarucau kakubhaḥ karairdayitameva vijṛmbhitatāpayā|</l>
<l>atanumānaparigrahayā sthitaṃ rucirayā cirayāyidinaśriyā||37||</l>
</lg>
<lg type="verse" xml:id="HV_03_38">
<l>sarasacandanapaṅkavilepanā kṛśatanurdadhatī sajalārdratām|</l>
<l>priyatamārahitāpi viyoginīsthitimitātimitākṣarasatkathā||38||</l>
</lg>
<lg type="verse" xml:id="HV_03_39">
<l>dinapateḥ kṣitimuttapataḥ punarvikaṭaṭaṅkanikuṭṭanaghaṭṭitam|</l>
<l>galati dhāma kimetaditi bhramaṃ bhṛtavatītavatī janatā klamam||39||</l>
</lg>
<pb n="36" />
<lg type="verse" xml:id="HV_03_40">
<l>rucirayā girikānanamaṇḍalī śriyamadhattatarāṃ smaradīpikā|</l>
<l>rāpadi mallikayā racitasthitirna na ghanānaghanādavihaṃgamā||40||</l>
</lg>
<lg type="verse" xml:id="HV_03_41">
<l>ghaṭitaṣaṭpadapeṭakapāṭalāpaṭalasaṃpuṭapāṭanapāṭavam|</l>
<l>sphuṭatayā navabandhurasasurabhaprasaratā saratā marutā dadhe||4||</l>
</lg>
<lg type="verse" xml:id="HV_03_42">
<l>jitamahaṃ sukumāratayānayā praticikīrṣu śirīṣamitīkṣitam|</l>
<l>atiruṣeva viyogavatīṃ śūcaṃ sarasahāsadalaṃ sadalambhayāt||42||</l>
</lg>
<p xml:id="HV_03_42p">[iti grīṣmaḥ]</p>
<lg type="verse" xml:id="HV_03_43">
<l>dadhati yatra payodharapaṅktayo giriśakaṇṭharuciṃ jalamantharāḥ|</l>
<l>sa kṛtapānthavdhūjanavepathu rasamayaḥ samayaḥ sma vijṛmbhate||43||</l>
</lg>
<lg type="verse" xml:id="HV_03_44">
<l>aśamayaccirasaṃbhṛtamambhasās manasi mānakalaṅkamapi striyāḥ|</l>
<l>adhidaritri payodharadhoraṇī kimu rajo murajorjitagarjitā||44||</l>
</lg>
<lg type="verse" xml:id="HV_03_45">
<l>bhuvanasaṃvananātanubhasmabhiḥ kuṭajakesaradhūlikaṇaiścitāḥ|</l>
<l>surabhyo marutaḥ kṛtakāminīsmaravikāravikāsamavāsiṣuḥ||45||</l>
</lg>
<lg type="verse" xml:id="HV_03_46">
<l>vidadhatā navacandrakalāñchitāmanukṛtasmaravairitanuṃ śriyam|</l>
<l>phaṇibhujā samaye gurutāṇḍavavyasaninā saninādadhate sthitam||46||</l>
</lg>
<lg type="verse" xml:id="HV_03_47">
<l>prakaṭajātiśarīraruco dadhurvanabhuvo 'ntaramārgagatāṃ śriyam|</l>
<l>bharagalanmakarandakaṇacchaṭākavalanāvalanakulaṣaṭpadāḥ||47||</l>
</lg>
<pb n="37" />
<lg type="verse" xml:id="HV_03_48">
<l>vikaṭamekalahemalatāspadāṃ ruciratāmacirārciracūcurat|</l>
<l>sajalameghagatāśu manasvinījanatayānatayāsakṛdīkṣitā||48||</l>
</lg>
<lg type="verse" xml:id="HV_03_49">
<l>smṛtibhuvo nijakārmukakarṣaṇaklamaviniḥśvasitairiva mārutaiḥ|</l>
<l>mṛgadṛśāmupavallabhamullasatpulakatālakatāṇḍavikairdadhe||49||</l>
</lg>
<lg type="verse" xml:id="HV_03_50">
<l>sphuritaśakraśarāsanahāriṇā kalayatā caturaṅgabalaśriyam|</l>
<l>ka iva te 'nuṛtorjitabhūbhṛtā ghanacayena ca ye na vaśīkṛtāḥ||50||</l>
</lg>
<lg type="verse" xml:id="HV_03_51">
<l>saharigopakamaikṣata bhūtalaṃ vrajamivāñcitalāṅgalikaṃ janaḥ|</l>
<l>kṣaṇarucāṃ samaye samadadhvanaddhanavare 'navareṇuhṛti kṣiteḥ||51||</l>
</lg>
<lg type="verse" xml:id="HV_03_52">
<l>nabhasi ketakacandradalojjvale kuṭajapuṣpacayena vikāsinā|</l>
<l>himavipāṇḍurucoḍugaṇāyitaṃ kalayatālayatāmānoḥ śriyaḥ||52||</l>
</lg>
<lg type="verse" xml:id="HV_03_53">
<l>vikira vāri vilolaya vidyuto nabhasi garja tiraskuru diktaṭān|</l>
<l>iti ghano viyutāmakṛtācaranna navaśāṃ navaśāntiparāṅmukhīm||53||</l>
</lg>
<pb n="38" />
<lg type="verse" xml:id="HV_03_54">
<l>avasare malino 'pyupakārakaḥ kvaciditīva ravaistaruṇānbhraman|</l>
<l>stanitabhītapuraṃdhrinigūhanasthitimato 'timato 'bhidadhau ghanaḥ||54||</l>
</lg>
<lg type="verse" xml:id="HV_03_55">
<l>navadaladvayaśobhi dhanāgamaśriya ivābharaṇaṃ śravaṇāśrayam|</l>
<l>vyadhita hāri kadambamapi striyaḥ smaravśā ravaśāliśilīmukham||55||</l>
</lg>
<lg type="verse" xml:id="HV_03_56">
<l>dhanatamasyabalāḥ samavartinā dadṛśire virahaglapitā na yāḥ|</l>
<l>jagati tā iva darśayituṃ taḍitpraviralāviralātanibhābhavat||56||</l>
</lg>
<lg type="verse" xml:id="HV_03_57">
<l>sphuṭatarāmalakandalasacchriyaḥ pratidiśaṃ kamalinya ivābabhuḥ|</l>
<l>madhukaraurvakasadgirimallikāśabalitā valitā vanarājayaḥ||57||</l>
</lg>
<lg type="verse" xml:id="HV_03_58">
<l>kuṭajakandalanīpaśilīndhrajāṃ surabhitāṃ dadhadambudamārutaḥ|</l>
<l>vyadhita roṣarajaḥprasarojjhitā na na vadhūrnavadhūrgatamanmathāḥ||58||</l>
</lg>
<lg type="verse" xml:id="HV_03_59">
<l>smṛtibhuvo virahe navamālatīmukulamudgara eva vadhūrvyadhāt|</l>
<l>sphuṭamapaścimaghātavimūrchitā madarasādarasāravaṣaṭpadāḥ||59||</l>
</lg>
<lg type="verse" xml:id="HV_03_60">
<l>hariradāgra ivotthitakalike glapitamānatamā nabhasi sthite|</l>
<l>kamiva nāma na bāhulatāntatraṃ priyatamāyatamānayadīpsitam||60||</l>
</lg>
<p xml:id="HV_03_60p">[iti varṣāḥ]</p>
<lg type="verse" xml:id="HV_03_61">
<l>sphuritacārutarāpaghanaśriyā hṛdayanandanaśobhanaveṣayā|</l>
<l>dayitayeva janaḥ śaradāśrito mudamalaṃ damalaṅghanamācarat||61||</l>
</lg>
<pb n="39" />
<lg type="verse" xml:id="HV_03_62">
<l>drutagatipravaṇāsturagā iva klamabhṛto divasā dhutakaṃdharāḥ|</l>
<l>śaradṛtordadhatīṃ śriyamūhire kamalakomalakorakahastatām||62||</l>
</lg>
<lg type="verse" xml:id="HV_03_63">
<l>patati ṛṣṭirasau mayi nādhunā dinakarātapasevanalālasam|</l>
<l>iti vikāsamagādiva cintayacciramudāramudā yutamambujam||63||</l>
</lg>
<lg type="verse" xml:id="HV_03_64">
<l>jaladakālaniśāpagame sphuratsphuṭatarāmalacandrakarājitaiḥ|</l>
<l>kvacidavāpyata citraśikhaṇḍibhirna rucirā rucirākaluṣīkṛtaiḥ||64||</l>
</lg>
<lg type="verse" xml:id="HV_03_65">
<l>gaganamīyivadāplavanakriyāsamabhihāramivāmbumucāṃ jalaiḥ|</l>
<l>abhṛta candramasā samamuccakairavikalaṃ vikalaṅkatayā śriyam||65||</l>
</lg>
<lg type="verse" xml:id="HV_03_66">
<l>bhuvanatāpavighātaviparyayasthitivilakṣatayeva vipāṇḍavaḥ|</l>
<l>śaradi nūnamayukchadakānanairasamahāsamahāsiṣatāmbudāḥ||66||</l>
</lg>
<lg type="verse" xml:id="HV_03_67">
<l>asalilāhimaśītamahāhradāḥ śaśabhṛto janatādavathuchidaḥ|</l>
<l>kumudakhaṇḍagataṃ madhupāyināmadalayandalayantraṇamaṃśavaḥ||67||</l>
</lg>
<lg type="verse" xml:id="HV_03_68">
<l>sthagayituṃ pratikūlavilokanāḥ kusumitāḥ kakubho na viyoginām|</l>
<l>kamaladhūlimudānayatādhikastavanato vanato 'nilasaṃhatiḥ||68||</l>
</lg>
<pb n="40" />
<lg type="verse" xml:id="HV_03_69">
<l>ruciratanyata nirjhariṇītaṭaiḥ śakunipādahatairgalitāmbubhiḥ|</l>
<l>nakhapadāṅkanirambarasundarījaghanajā ghanajālatiraskṛtau||69||</l>
</lg>
<lg type="verse" xml:id="HV_03_70">
<l>kusumamārtavamudvahaducchavasanmadhukarīracitasthiti kānanam|</l>
<l>na navamāttavatāṃ madhupāyināmalasatā lasatāmabhavatkvacit||70||</l>
</lg>
<lg type="verse" xml:id="HV_03_71">
<l>na khalu bāṇagaṇena śarāsanaśriyamṛtordadhatā vitathākhyatā|</l>
<l>priyaviyuktapuraṃdhrimanobhidā balavatālavatāpakṛtā dadhe||71||</l>
</lg>
<lg type="verse" xml:id="HV_03_72">
<l>sthitiravāpi rasakriyayeva ca sphuṭatarāgamaśodhitatārayā|</l>
<l>kṣapitakālikacandrarucollasatkamalayāmalayā śaradaḥ śriyā||72||</l>
</lg>
<lg type="verse" xml:id="HV_03_73">
<l>prasṛtamandasamīrahatikvaṇatkaṇiśarāśiśarajjayaghoṣaṇām|</l>
<l>ciramiva vyadhitāvanimaṇḍalaṃ sakalamaṃ kalamandraravākulam||73||</l>
</lg>
<lg type="verse" xml:id="HV_03_74">
<l>śaradi haṃsagaṇasya kuṭumbinīrasavitīrṇabisasya riraṃsayā|</l>
<l>samavagāḍhumadhautavinirmalaṃ navasaro 'vasaro 'ticirādabhūt||74||</l>
</lg>
<lg type="verse" xml:id="HV_03_75">
<l>salilatonmadahaṃsaravākulo bhavanamārga ivātimanoharaḥ|</l>
<l>abhṛta niṣkuṭajāṃ śriyamuccakaiḥ sa samayo 'samayogaśaśiprabhaḥ||75||</l>
</lg>
<pb n="41" />
<lg type="verse" xml:id="HV_03_76">
<l>madhupaśāvamapāyayaduccakairaviśadāravamaṅkavivartinam|</l>
<l>stanamiva stabakaṃ vratatiḥ sravannijarasaṃ jarasaṃ vyatipetuṣī||76||</l>
</lg>
<lg type="verse" xml:id="HV_03_77">
<l>sarabhasātmapuraḥ sarasārasīrasabharāplutasārasarāsitam|</l>
<l>sarasakesaratāmasaraṃ saraḥ sarasatāmalināṃ rasatāṃ vyadhāt||77||</l>
</lg>
<lg type="verse" xml:id="HV_03_78">
<l>prakaṭatālalayaṃ śukavāraṇe kalamagopavadhūnavagītakam|</l>
<l>mṛgagaṇasya manaḥ śrutamākṣipatpracurasasyarasasya jighatsataḥ||78||</l>
</lg>
<lg type="verse" xml:id="HV_03_79">
<l>srutamado girikānanavartmani pratikarīti karīrakulākule|</l>
<l>marudayukchadasaurabhasaṃbhṛtaḥ kṣubhitatābhitatanakṛta dvipān||79||</l>
</lg>
<p xml:id="HV_03_79p">[iti śarat]</p>
<lg type="verse" xml:id="HV_03_80">
<l>himaṛtau nalinī nalinānanaśriyamudūḍhamanoramakarṇikām|</l>
<l>tuhinareṇujarāgamaviplavairvimalitāpakṛtaṃ dadhau||80||</l>
</lg>
<lg type="verse" xml:id="HV_03_81">
<l>atanuśītapariplavabhītitaḥ sahimamārutavellitayā babhau|</l>
<l>saparirambha ivopavanadrumaścaturayāturayā latayā kṛtaḥ||81||</l>
</lg>
<pb n="42" />
<lg type="verse" xml:id="HV_03_82">
<l>maruti vāti tuṣārakaṇākule kamiturāhitasītkṛtavibhramā|</l>
<l>abhimukhaṃ valati sma dhutasphuratkaratalā ratalālasayā vadhūḥ||82||</l>
</lg>
<p xml:id="HV_03_82p">[iti hemantaḥ]</p>
<lg type="verse" xml:id="HV_03_83">
<l>samaya eva guṇo 'pyupayujyate saparirambharuciṃ dayitaṃ striyāḥ|</l>
<l>stanayugoṣmabharaḥ śiśirāgame yadakarodakaroṣṇimagopatau||83||</l>
</lg>
<lg type="verse" xml:id="HV_03_84">
<l>aviralaṃ ghanasaracayairiva sphuṭitapuṣpaparāgakadambakaiḥ|</l>
<l>churayati sma mukhānyabhito diśāmanavaro navarodhramahīruhaḥ||84||</l>
</lg>
<lg type="verse" xml:id="HV_03_85">
<l>sthagitadiṅmukhahaimarajaḥplutaṃ madhukaraḥ kamalākaragatyajat|</l>
<l>tyajati kaḥ prakṛtopakṛtiṃ janaḥ sapadi nāpadi nāma malīmasaḥ||85||</l>
</lg>
<lg type="verse" xml:id="HV_03_86">
<l>apaciteṣu pareṣu viṣaṇṇatāmupagtaṃ kuṣumeṣvahamutthitam|</l>
<l>tapasi kundamitīva hasatkvaṇanmadhukarālikarālitamabhyadhāt||86||</l>
</lg>
<lg type="verse" xml:id="HV_03_87">
<l>dayitakaṇṭhagatā api visphuṭannavalavaṅgasamīrahatāḥ striyaḥ|</l>
<l>himaṛtorudakaṇṭhiṣatodayādaraśanai raśnairjaghanaiścitāḥ||87||</l>
</lg>
<lg type="verse" xml:id="HV_03_88">
<l>priyaviyuktavadhūhṛdayaiḥ samaṃ śiśiravāyubhiretya vikampitāḥ|</l>
<l>kusumitāḥ phalinītatayo babhurmadhurasādhurasārthimadhruvatāḥ||88||</l>
</lg>
<lg type="verse" xml:id="HV_03_89">
<l>agaṇitaprasavāntaraviplavavyatikaraḥ sphuṭasaurabhamāśritaḥ|</l>
<l>aliramaṃsta mahattapasaḥ phalaṃ navalavaṅgalavaṃ gahane gireḥ||89||</l>
</lg>
<lg type="verse" xml:id="HV_03_90">
<l>dhṛtagurūṣmapayodharamaṇḍalīnibiḍapīḍitavallabhavakṣasām|</l>
<l>kṣaṇadayā sudṛśāṃ suratotsavakṣamatayā matayā ratirādadhe||90||</l>
</lg>
<pb n="43" />
<lg type="verse" xml:id="HV_03_91">
<l>smṛtibhuvā hṛdi śalya ivārpite dadhati dārḍhyamatīva ca khadire|</l>
<l>na rajanīrajanīcarayoṣitā jagati kā virahe 'vacakhādire||91||</l>
</lg>
<lg type="verse" xml:id="HV_03_92">
<l>mṛgadṛśāmabhavatsaha vallabhairasamahāsaratālavalīlata|</l>
<l>śriyamadhānmadhunā kṛtaṣaṭpadīrasamahā saratā lavalīlatā||92||</l>
</lg>
<lg type="verse" xml:id="HV_03_93">
<l>kopaḥ ka eva dayite tamihānayestva-</l>
<l>māliṃ gatā navamamandarasānunīti|</l>
<l>tenāgatena lalanā gamitā prasāda-</l>
<l>māliṅgatā navamamandarasānunīti||93||</l>
</lg>
<lg type="verse" xml:id="HV_03_94">
<l>lakṣmīṃ vahantamṛtubhirnagamityudaṃśu-</l>
<l>ratnasthalīvikasitāmalakesarāgam|</l>
<l>draṣṭuṃ prabhurniragamallulite salīla-</l>
<l>mīṣatspaṣṭaśangirisutāmalake sarāgam||94||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye ṛtuvarṇano nāma
tṛtīyaḥ sargaḥ|
</p>
</div>
<div n="04" type="chapter">
<p>
caturthaḥ sargaḥ|
</p>
<lg type="verse" xml:id="HV_04_1">
<l>niryāya khecarapuraṃdhriratopabhoga-</l>
<l>yogyāntaropavanakalpalatānikuñjam|</l>
<pb n="44" />
<l>rociṣṇuratnanikurambanitambabhāga-</l>
<l>viśrāntabhāskararathaṃ sa tamāluloke||1||</l>
</lg>
<lg type="verse" xml:id="HV_04_2">
<l>abhyāhatāhimakaraḥ sphuradacchatārā-</l>
<l>prastāratārakiraṇotkarānturaśrīḥ|</l>
<l>mūlena yasya mathitaḥ sakalo 'mburāśi-</l>
<l>ratyunnatena śikhareṇa ca nākamārgaḥ||2||</l>
</lg>
<lg type="verse" xml:id="HV_04_3">
<l>āloḍanāya suradaityagaṇena sindho-</l>
<l>rāropite sapadi yatra kavāṭaṣṭaṣṭham|</l>
<l>sasmāra kūrmapatirādivarāhapāda-</l>
<l>pīṭhīkṛtastadatibhūribharasya nūnam||3||</l>
</lg>
<lg type="verse" xml:id="HV_04_4">
<l>yasyātivelaparivartavivartamāna-</l>
<l>toyendhanānalaśikhāvalayena dadhre|</l>
<l>dugdhāmbudhau niravalambananākamārga-</l>
<l>visrastasūryapariveṣaviḍambakatvam||4||</l>
</lg>
<lg type="verse" xml:id="HV_04_5">
<l>baddhāspadā galitanirjharagharmavāri-</l>
<l>nirdhautagaṇḍavadanā kamaṭhasya pṛṣṭhe|</l>
<l>yasyākulaṃ sapuruṣāyitavibhrameva</l>
<l>mūrtirnitambavalanena jahāra cetaḥ||5||</l>
</lg>
<pb n="45" />
<lg type="verse" xml:id="HV_04_6">
<l>yasyāmburāśipayasā samameva mantha-</l>
<l>pīḍāmivābhipatanena viśaṅkya gāḍham|</l>
<l>udgrīvakūrmaviṣamaśvasitavyudasta-</l>
<l>vīcīni nirjharajalāni yayuḥ pratīpam||6||</l>
</lg>
<lg type="verse" xml:id="HV_04_7">
<l>ākṛṣṭivegavigaladbhujagendrabhoga-</l>
<l>nirmokapaṭṭapariveṣṭatayāmburāśeḥ|</l>
<l>manthavyathāvyupaśamārthamivāśu yasya</l>
<l>mandākinī ciramaveṣṭata pādamūle||7||</l>
</lg>
<lg type="verse" xml:id="HV_04_8">
<l>kalmāṣayansapadi yaḥ pṛthumadhyabhaga-</l>
<l>mārādadṛśyata nabhaścaracakravālaiḥ|</l>
<l>līlāvivṛttiparimaṇḍaladugdhasindhu-</l>
<l>śītāṃ'subimbapariṇāhamṛgāvacūlaḥ||8||</l>
</lg>
<lg type="verse" xml:id="HV_04_9">
<l>ābhoginetraparivartanavibhrameṇa</l>
<l>mūrtyā nitambavalanākulatāṃ vahantyā|</l>
<l>yasyāśanairaviralotkalikākalāpa-</l>
<l>paryākulaṃ hṛdayamambunidhirmamantha||9||</l>
</lg>
<lg type="verse" xml:id="HV_04_10">
<l>yasyormibhirmathanakālavijṛmbhitāmbhāḥ</l>
<l>kṣīrodasindhurapahastitakaustubhāni|</l>
<l>nyāsīcakāra suradaityahaṭhāpahāra-</l>
<l>bhītyeva ratnapaṭalāni gṛhāgṛheṣu||10||</l>
</lg>
<pb n="46" />
<lg type="verse" xml:id="HV_04_11">
<l>rolambasaṃkulakarāladalāravinda-</l>
<l>saṃbaddhahaṃsavalayāmalasindhutoyam|</l>
<l>siddhāvaruddhamaṇikaṃdaragāḍharāsa-</l>
<l>saṃrambhaghorahariṇārighanābhirāmam||11|| </l>
</lg>
<p>
(bhāṣāsamāveśaḥ)
</p>
<lg type="verse" xml:id="HV_04_12">
<l>kallolabhaṅgaghaṭitapratibimbacakra-</l>
<l>maikṣiṣṭa yaṃ pṛthuni kūrmakavāṭapṛṣṭhe|</l>
<l>tuṅgaṃ vibhajya bahudheva vapurbhramanta-</l>
<l>māloḍanāya jaladheḥ suradaityalokaḥ||12|| </l>
</lg>
<p>
(yugalakam)
</p>
<lg type="verse" xml:id="HV_04_13">
<l>yasminbhramatyanuvivartanaviplavārta-</l>
<l>kūrmādhirājakarajoddhṛtaratnakhaṇḍaiḥ|</l>
<l>vicchāyatā bhujagarājaphaṇairarugṇa-</l>
<l>pātālatālutimiraistarasādhijagme||13||</l>
</lg>
<lg type="verse" xml:id="HV_04_14">
<l>yasyonmiṣatpralayameghaghaṭāsahasra-</l>
<l>vidyutkarālarasanena taṭījalārdrāḥ|</l>
<l>vyattānanena phaṇinodadhimanthagaḍha-</l>
<l>khedādapāyiṣata kaṃdararandhravātāḥ||14||</l>
</lg>
<lg type="verse" xml:id="HV_04_15">
<l>yasyācakāsati taṭībhuva nīlagaṇḍa-</l>
<l>śailā nijacchaviviluptaraviprakāśāḥ|</l>
<l>kṣīrāmbudhermathanasaṃbhṛtakālakūṭa-</l>
<l>piṇḍā ivoddhatataraṅga'satavyudastāḥ||15||</l>
</lg>
<lg type="verse" xml:id="HV_04_16">
<l>ścyotastu kaṃdaradarīnikarānpraviśya</l>
<l>dugdhārṇavotthitasudhārasasīkareṣu|</l>
<pb n="47" />
<l>ambhobhṛtaḥ prakaṭapattrapuṭālavāla-</l>
<l>līlāṃ dadhuḥ kṛtapadā yadupatyakāsu||16||</l>
</lg>
<lg type="verse" xml:id="HV_04_17">
<l>kurvanti yasya kaṭakeṣvamalendranīla-</l>
<l>ratnasthalānyudadhimanthavighūrṇitasya|</l>
<l>vyāvṛttilolaśikharāgravipāṭyamāna-</l>
<l>tārāpathasskhalitakhanḍaśātānukāram||17||</l>
</lg>
<lg type="verse" xml:id="HV_04_18">
<l>daṃṣṭrāgṛhītagurusaṃbhramabhūtadhātrī-</l>
<l>paryastakātaratarekṣaṇapātapītam|</l>
<l>yacchṛṅganirjharajalastrutibhirdudhāva</l>
<l>pātālapaṅkakaluṣaṃ vapurādikolaḥ||18||</l>
</lg>
<lg type="verse" xml:id="HV_04_19">
<l>sthūlendranīlakaṭakaprtibimbyamāna-</l>
<l>mābhāti yasya śaśalakṣmaniruddhamadhyam|</l>
<l>kṣīrodakūrmapatiṣṭaṣṭhamivādikola-</l>
<l>vinyastapādaśabalīkṛtamindubimbam||19||</l>
</lg>
<lg type="verse" xml:id="HV_04_20">
<l>yasyāndhakāranikurambabhido nitamba-</l>
<l>sīmni prabhāprakaraśāritadigvibhāgān|</l>
<l>dṛṣṭvā maṇīngrahavimugdhamanā niśāsu</l>
<l>saṃcāra eva dṛśamāśu karoti bāhyaḥ||20||</l>
</lg>
<lg type="verse" xml:id="HV_04_21">
<l>yo bījayanniva niṣaṇṇarathaṃ taṭeṣu</l>
<l>śūnyāmbarabhramaṇakhinnamaśītaraśmim|</l>
<l>ābhāti dūragatakaṃdararandhravāta-</l>
<l>pātabhramīvalitavāridatālavṛntaiḥ||21||</l>
</lg>
<pb n="48" />
<lg type="verse" xml:id="HV_04_22">
<l>preṅkhatkarālakuruvindaśilānitamba-</l>
<l>baddhāspadaṃ kṣaṇamaśītamarīcibimbam|</l>
<l>yasya tviṣānubhimate sadṛśatvamāpta-</l>
<l>mūṣmāyamāṇamadhisānu kṛtapratiṣṭhāḥ||22||</l>
</lg>
<lg type="verse" xml:id="HV_04_23">
<l>spaṣṭābhilakṣyaramaṇīyakuśaprasūti-</l>
<l>ravyāhatā muniniketakṛtāspadaśrīḥ|</l>
<l>sānusthitirjanakarājasuteva bhāsva-</l>
<l>daṅkollapallavatayā śriyameti yasya||23||</l>
</lg>
<lg type="verse" xml:id="HV_04_24">
<l>naktaṃ vilagnadhavalagrahacakrabāla-</l>
<l>durlakṣyasaurabhabharānumitātmarūpaiḥ|</l>
<l>abhyānataḥ kusumarāśibhirucchavasadbhi-</l>
<l>rābhānti yasya kaṭake kaladhautavallyaḥ||24||</l>
</lg>
<lg type="verse" xml:id="HV_04_25">
<l>saṃkrīḍato vikaṭaratnaśilāsu cakra-</l>
<l>cītkāratāraravapūritadikpurastāt|</l>
<l>yasyādhisānu ravikūbariṇo bhavanti</l>
<l>moghīkṛtastava giraḥ khalu vālakhilyāḥ||25||</l>
</lg>
<pb n="49" />
<lg type="verse" xml:id="HV_04_26">
<l>āsannabhanumasitopalajālanaddha-</l>
<l>sopānatīranalinīnatanāgayūtham|</l>
<l>nākādhirūḍhanavanīlamālavallī-</l>
<l>baddhvāndhakāragahanātanusānukuñjam||26||</l>
</lg>
<p>(piśācabhāṣāsamāveśaḥ)</p>
<lg type="verse" xml:id="HV_04_27">
<l>ābaddhavāsukiphaṇāgaṇaphūtkṛtāgni-</l>
<l>tāpasphuṭadvikaṭakoṭiśikhāśmakūṭam|</l>
<l>kodaṇḍamindumukuṭaḥ svabharakṣamaṃ ya-</l>
<l>mādāya dānavapurīḥ kila nirbibheda||27|| </l>
</lg>
<p>
(yugalakam)
</p>
<lg type="verse" xml:id="HV_04_28">
<l>bhettuṃ purāsurapurīḥ parameśvareṇa</l>
<l>bāṇāsanīkṛtatanuḥ pratanotyabhikhyām|</l>
<l>yo 'dyāpyamuktabhujagādhipadīrghabhoga-</l>
<l>jyābandhabandhura iva strutanirjharāmbhaḥ||28||</l>
</lg>
<lg type="verse" xml:id="HV_04_29">
<l>cāpatmanaḥ śaśikalābharaṇārdhabhaga-</l>
<l>lagnādrijākarasarojaniviṣṭamuṣṭeḥ|</l>
<l>yasyoragādhipaguṇena ghanābhyaghāni</l>
<l>tatkambupaṅktiravanaddhatalāyamānā||29||</l>
</lg>
<lg type="verse" xml:id="HV_04_30">
<l>bhartuḥ sthitārdhavapuṣi sphuṭagāḍhabandha-</l>
<l>tāmyatphaṇīndraphaṇaphūtkṛtakātarāpi|</l>
<l>muṣṭigrahaṃ girisutā ślathayanna yasya</l>
<l>bhāvānuraktahṛdayaḥ kurute n kiṃ vā||30||</l>
</lg>
<lg type="verse" xml:id="HV_04_31">
<l>uttāpitaḥ pralayakālavijṛmbhamāṇa-</l>
<l>saṃrambhakarkaśakṛśānuśikhāsahastraiḥ|</l>
<l>nirvāpayanniva nitambabhuvo vibhāti</l>
<l>yo 'dyāpi kaṃdaramukhaskhalitairmarudbhiḥ||31||</l>
</lg>
<pb n="50" />
<lg type="verse" xml:id="HV_04_32">
<l>vispaṣṭadantarucayaḥ pṛthugaṇḍaśaila-</l>
<l>śobhā nitāntavikaṭonnatavaṃśakuñjāḥ|</l>
<l>yasyabhirāmaguṇataṃ dadhati pradeśāḥ</l>
<l>sajjāvaṭavīraṇahitā gajayūthapāśca||32||</l>
</lg>
<lg type="verse" xml:id="HV_04_33">
<l>yasyotpatanpratidinaṃ saviśeṣameva</l>
<l>nālaṃ vilaṅghayitumunnatiśāli śṛṅgam|</l>
<l>āyāsitāruṇakarordhvavikṛṣyamāṇa-</l>
<l>preṅkhatkhalīnamukhavājiratho vivasvān||33||</l>
</lg>
<lg type="verse" xml:id="HV_04_34">
<l>yasyācakāsati nirargalanīrabhāra-</l>
<l>bhūribhramadbhramaramecakabheghacakrāḥ|</l>
<l>adyāpi lokaparivartadaśākṛśānu-</l>
<l>dhūmākulā iva guhāgṛharandhrabhāgāḥ||34||</l>
</lg>
<lg type="verse" xml:id="HV_04_35">
<l>līlāvilolakalakaṇṭhavihaṃgakeli-</l>
<l>kolāhalākulakulāyakulamalāṅke|</l>
<l>kakkolakandakadalīlavalīlavaṅga-</l>
<l>mālālalāmajalamañjulakūlakacche||35|| </l>
</lg>
<p>
(bhāṣāṣaṭkasamāveśaḥ)
</p>
<lg type="verse" xml:id="HV_04_36">
<l>yasminsalīlamasitonnatagaṇḍaśaila-</l>
<l>nāgaḥ karoti vikarālakarāvamarṣāt|</l>
<l>raktātapābhinavapallavabhaṅgamarka-</l>
<l>bimbālavālavalayasya dinadrumasya||36|| </l>
<pb n="51" />
</lg>
<p>
(yugmam)
</p>
<lg type="verse" xml:id="HV_04_37">
<l>yo 'bhraṃkaṣaṃ śikharamutkaṭapadmarāga-</l>
<l>rakṣaprabhāpaṭalapāṭalitaṃ bibharti|</l>
<l>saudāminīkapilakesaramālabhāri-</l>
<l>nīlābhrapatragaganotpalanāladaṇḍam||37||</l>
</lg>
<lg type="verse" xml:id="HV_04_38">
<l>yasya prabhāvipulahārahitaiḥ stanāgraiḥ</l>
<l>ślāghyā tribhirvalimukhaiḥ kṛtamadhyaśobhaiḥ|</l>
<l>lakṣmīṃ puraṃdhrijanatā maṇimaṇḍitaiti</l>
<l>sādhuśthitiśca munibhiḥ kaṭakāntareṣu||38||</l>
</lg>
<lg type="verse" xml:id="HV_04_39">
<l>pāścātyabhāgamavalokayatāṃ śaśāṅka-</l>
<l>bimbasya lakṣmamalaśūnyatayā parītam|</l>
<l>utsaṅgasaṅgimṛgatāgamikatvameti</l>
<l>tuṅgeṣu yasya śikhareṣu kṛtāspadānām||39||</l>
</lg>
<lg type="verse" xml:id="HV_04_40">
<l>ākṣiptacetasamanuttarasānutarṣa-</l>
<l>saccāṣakāntaracitasthitikesaraughaiḥ|</l>
<l>uttaṃsanīlanalinairiva yo bibharti</l>
<l>lakṣmīṃ nitambavalayaiḥ sapalāśacakraiḥ||40||</l>
</lg>
<lg type="verse" xml:id="HV_04_41">
<l>yasyopāntagataṃ niśāsu nayataḥ śyāmāśmaraśmicchaṭā-</l>
<l>saṃtānaiḥ śiśiratviṣaḥ puṭakinīpattraśriyaṃ maṇḍalam|</l>
<pb n="52" />
<l>cakre ratnataṭeṣu kānanabhuvaścūḍāśaśāṅkaprabhā-</l>
<l>saṃkocapraviluptapaṅkajavanacchāyā bhramandhurjaṭiḥ||41||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye mandaravarṇano nāma caturthaḥ
sargaḥ|
</p>
</div>
<div n="05" type="chapter">
<p>
pañcamaḥ sargaḥ|
</p>
<lg type="verse" xml:id="HV_05_1">
<l>taṃ prītivistāritalocano 'tha śaileśvaraṃ sādaramīkṣamāṇaḥ|</l>
<l>śailādinā vismitamānasena śaśāṅkacūḍāmaṇiritthamūce||1||</l>
</lg>
<lg type="verse" xml:id="HV_05_2">
<l>eṣa sasārasasārastulitaśrīḥ pītavāsasārasa sāraḥ|</l>
<l>analasasārasāraḥ prakarṣamadriḥ paraṃ sasāra sasāraḥ||2||</l>
</lg>
<lg type="verse" xml:id="HV_05_3">
<l>ābaddhatāṇḍavaśikhaṇḍiśikhaṇḍaśāra-</l>
<l>cāmīkaravratatimaṇḍapamaṇḍano 'driḥ|</l>
<l>paśyaiṣa bhāti kṛtamegharavānukāra-</l>
<l>jhāṃkāratāraravanirjharajhallarīkaḥ||3||</l>
</lg>
<lg type="verse" xml:id="HV_05_4">
<l>asya kṣitirnūtanakānanā sā na kānanāsāditabhaṅguraśrīḥ|</l>
<l>haratyaho bandhuratālatālīratā latālībhṛti yatra bhṛṅgāḥ||4||</l>
</lg>
<lg type="verse" xml:id="HV_05_5">
<l>sphuṭam īśa parair alaṅghyamno dadhato dustaravāritām ajasram|</l>
<l>harisainyasahasramardabhājaḥ subhaṭasyeva na dṛśyate 'sya pṛṣṭam||5||</l>
</lg>
<lg type="verse" xml:id="HV_05_6">
<l>ābhāty asau gajatayā samaraiṣvavāpya</l>
<l>sāraṃ bhayānakatameṣu sadānayāgaḥ |</l>
<l>ścyotanmadārdrakaṭayā kaṭakāntareṣu</l>
<l>sārambhayā na katameṣu sadānayāgaḥ || 6 ||</l>
</lg>
<lg type="verse" xml:id="HV_05_7">
<l>sphuradanimeṣamaṇḍalarucā śanakai</l>
<l>rasikatilottamāvanitayaiṣa giriḥ |</l>
<l>kaṭakasaraḥ śriyā rucirayā sumata-</l>
<l>stridivabhuveva nākṣipati kasya manaḥ || 7 ||</l>
</lg>
<lg type="verse" xml:id="HV_05_8">
<l>bhavati nāsya marutpralayāgame 'sakalabhaṅguravegatayāsakṛt|</l>
<l>kim iva na pramadāya vanaśriyā sakalabhaṃ gurave 'gatayāsakṛt|| 8 ||</l>
</lg>
<lg type="verse" xml:id="HV_05_9">
<l>preyāṃsam arkam upakaṇṭhagataṃ vikāsi-</l>
<l>padmānanāḥ kaṭakavartmani paṅkajinyaḥ |</l>
<l>rāgādivālivirutaiḥ smarakeligarbha-</l>
<l>m atrāniśaṃ kimapi komalam ālapanti || 9 ||</l>
</lg>
<pb n="54" />
<lg type="verse" xml:id="HV_05_10">
<l>atra snigdhaṃ naladavidalanaprāptābhikhye 'tibalaphalavati|</l>
<l>akṣṇāṃ cakre navanalinavanacchāyāṃ dhatte vibhuramarabhuvi||10||</l>
</lg>
<p xml:id="HV_05_10p">(samapratilomānulomārdhapādaḥ)</p>
<lg type="verse" xml:id="HV_05_11">
<l>iha vibudhagajasya karṇatālaskhalanasamīravidhūtakumbhadhātoḥ|</l>
<l>vahati madanadī parāgaraktā ratagṛhabhittiriva śriyaṃ parārghyām||11||</l>
</lg>
<lg type="verse" xml:id="HV_05_12">
<l>abhyetya kānanamidaṃ harati dvirephaḥ</l>
<l>sajjātapakṣatitayānatamāṃsi cetaḥ|</l>
<l>śakto nikuñjagahaneṣvamihartumarkaḥ</l>
<l>sajjātapakṣatitayā na tamāṃsi cetaḥ||12||</l>
</lg>
<lg type="verse" xml:id="HV_05_13">
<l>sphuritāhirājakaṭakaṃ vikaṭasphuṭakuñjarājinamamuṃ rabhasāt|</l>
<l>abhivīkṣya ko na ramate 'bhimataṃ jagatāṃ bhavantamiva śailapatim||13||</l>
</lg>
<lg type="verse" xml:id="HV_05_14">
<l>tālīatālīlalitāvataṃsaḥ sārāvasārāvahitāṇḍajo 'sau|</l>
<l>mattālimattāli taṭaṃ bibharti sānūpasānūpahitopaśobhaḥ||14||</l>
</lg>
<lg type="verse" xml:id="HV_05_15">
<l>gaṇḍopalaskhanajarjaritācchavīci-</l>
<l>cakrāṇi tāraravapūritadiṃśi dūrāt|</l>
<pb n="55" />
<l>asyaiva nirjharajalāni pibatyamanda-</l>
<l>madhvaśramārta iva tigmakaraḥ karāgraiḥ||15||</l>
</lg>
<lg type="verse" xml:id="HV_05_16">
<l>viṭapitatiramuṣya nānāphalairatiśayanamitāsakṛcchrī mataḥ|</l>
<l>iha ramayati yaṃ na sāmantinī ratiśayanamitā sa kṛcchrī mataḥ||16||</l>
</lg>
<lg type="verse" xml:id="HV_05_17">
<l>saviśeṣakāntamalikālasacchavi sphuṭapāṭalādharamudāradarśanam|</l>
<l>taṭavartma cārucibukopaśobhitaṃ śriyametyaputra vadanaṃ ca subhruvaḥ||17||</l>
</lg>
<lg type="verse" xml:id="HV_05_18">
<l>prītiṃ na kasya kurute kaṭake vinidra-</l>
<l>tāpiñchamecakatamānaghanāgatārāt|</l>
<l>dhyānāvanirdayitatāṃ śucitāmarāti-</l>
<l>tāpiñcchame ca katamā na dhanā gatārāt||18||</l>
</lg>
<lg type="verse" xml:id="HV_05_19">
<l>abhimatajanasaṃgame 'ṅganānāmanukṛtakomalasīripāṇipadmāḥ|</l>
<l>iha manasijavibhramā vibhānti sphuṭataralāṅgalatābhirāmarūpāḥ||19||</l>
</lg>
<pb n="56" />
<lg type="verse" xml:id="HV_05_20">
<l>paśya nātha surasadmasaṃpadāṃ kuṃ jarājitamamuṃ japāvanaiḥ|</l>
<l>śailarājamabhito na saṃkulaṃ kuñjarājitamamuñjapāvanaiḥ||20||</l>
</lg>
<lg type="verse" xml:id="HV_05_21">
<l>kṣiptaḥ priyāpahṛtapīnanitambabimba-</l>
<l>vāsoṅganākaratalena virugṇanālaḥ|</l>
<l>ratnapradīpa iva nīlasarojakarṇa-</l>
<l>pūro 'tra bhāti madhukṛnnavacampakāgre||21||</l>
</lg>
<lg type="verse" xml:id="HV_05_22">
<l>utkayantī śriyā mānasāraṃ janaṃ kurvatī rāgiṇāṃ mānasārañjanam|</l>
<l>atra rautyunmukhī he matā līlayā saṃhatiḥ pattriṇāṃ hematālīlayā||22||</l>
</lg>
<lg type="verse" xml:id="HV_05_23">
<l>stananābhimukhaśriyaṃ dadhatyaḥ satataṃ sajjaghanāvalimbiśampāḥ|</l>
<l>avadhūtaniśākaraprakāśā iha varṣā iva yoṣito vibhānti||23||</l>
</lg>
<lg type="verse" xml:id="HV_05_24">
<l>bibhratyamūstaṭabhuvo maṇicakramuccai-</l>
<l>ratrastu tāstava kareṇukarālitābhyaḥ|</l>
<l>valībhya eva purato makarandavṛṣṭi-</l>
<l>ratra snutā stabakareṇukarālitābhyaḥ||24||</l>
</lg>
<lg type="verse" xml:id="HV_05_25">
<l>mā bhūtsatrāsatvamamīṣāmiti śaṅkāmaṅkasthānāṃ vatsalatāyā dadhadadriḥ|</l>
<l>nanāratnābhīṣuvitānavyapadeśādrakṣāsūtrāṇīva diśatyeṣa maṇīnām||25||</l>
</lg>
<pb n="57" />
<lg type="verse" xml:id="HV_05_26">
<l>vṛttiḥ sarojairna vinodakānāṃ śilīmukhaudhasya vinodakānām|</l>
<l>atrāśritānalpakuraṅganābhirdivaukasāṃ bhāti kuraṅganābhiḥ||26||</l>
</lg>
<lg type="verse" xml:id="HV_05_27">
<l>asyāniśaṃ kaṭakabhūmiranargalarkṣa-</l>
<l>cakrākulasthitiradhaḥkṛtatigmaraśmiḥ|</l>
<l>ābaddhakelikilakiñcitakāminikā</l>
<l>dhatte 'kṣapākaracitāṃ rajanīva lakṣmīm||27||</l>
</lg>
<lg type="verse" xml:id="HV_05_28">
<l>vyādhaśreṇī nāgakumbhāgrabhaṅgasthāmāsaktā mugdhamuktāsamāsthā|</l>
<l>ābhātyatra strīṣu cāṭuprapañce kālī vyaktārambharaktāvyalīkā||28||</l>
</lg>
<p xml:id="HV_05_28p">(pratilomavilomapādaḥ)</p>
<lg type="verse" xml:id="HV_05_29">
<l>iha caṭulatayā vilocanaughaiḥ sphuṭaśititārakavibhramaistaruṇyaḥ|</l>
<l>dadhati madhukaraiścakorakāntasthitiramaṇīyataraiḥ śriyaṃ nalinyaḥ||29||</l>
</lg>
<lg type="verse" xml:id="HV_05_30">
<l>dhatte viṣāṇagaṇameṇakulaṃ kṛtāstha-</l>
<l>matrāsamānasamadabhramarālatābhiḥ|</l>
<l>prāptā sthitiśca makarandabharasya nūna-</l>
<l>matrāsamāna samadabhramarā latābhiḥ||30||</l>
</lg>
<pb n="58" />
<lg type="verse" xml:id="HV_05_31">
<l>iha dṛṣṭipathādivākṣamāstaravastyaktumadhogatānnidhīn|</l>
<l>vidadhatyupari sthitāḥ kṣamātalavisphāritanetracakratām||31||</l>
</lg>
<lg type="verse" xml:id="HV_05_32">
<l>rājatyurvī maṇinikaraiḥ śubhrāntā bhrāntānekatridaśagaṇā vāpīnām|</l>
<l>pīnāṃ lakṣmīmiha dadhatī sādhyānāṃ dhyānāmbhobhiḥ kṣatarajasāṃ sevyāsau||32||</l>
</lg>
<lg type="verse" xml:id="HV_05_33">
<l>asyollasatkusumavāsanabhṛṅgapaṅkti-</l>
<l>veṇīlataṃ maṇitaṭeṣu ratiṃ vitanvan|</l>
<l>valīpuraṃdhripaṭalaṃ ghaṭitābhirāma-</l>
<l>vṛkṣādhirūḍhakamupaiti parāmabhikhyām||33||</l>
</lg>
<lg type="verse" xml:id="HV_05_34">
<l>rajobhirasmiñjanatā harantī vadhūsarāgā navadhūsarāgā|</l>
<l>bibharti no puṣpatatirdvirephairasāvanālīḍharasā vanālī||34||</l>
</lg>
<lg type="verse" xml:id="HV_05_35">
<l>kuṃtālibhiryudhamiva gahanāmetāmāsādyoccaiḥ śitaśaraśatasaṃkīrṇām|</l>
<l>asminnānāphalakavalanasaṃsaktā valgantyete diśi diśi harisainyaughāḥ||35||</l>
</lg>
<lg type="verse" xml:id="HV_05_36">
<l>dhatte 'bjinīmayamaleḥ śikharairvibhinda-</l>
<l>nnākarṣayogamadhurabhramaṇāvaniṃ dyām|</l>
<pb n="59" />
<l>abhyetya cāmumiha pāṭalacandanārcāṃ</l>
<l>nākarṣayo 'gamadhurabhramaṇāvanindyam||36||</l>
</lg>
<lg type="verse" xml:id="HV_05_37">
<l>sphuṭakanakāvadātarucayaḥ sahematālī-</l>
<l>vyatikaragaṇḍakāḥ pratidiśaṃ haranti nāsmin|</l>
<l>na khalu manaḥ stanadvayasitā natabhruvo 'mūḥ</l>
<l>śucimaṇimaṇḍalīstaṭabhuvaśca saṃdadhānāḥ||37||</l>
</lg>
<lg type="verse" xml:id="HV_05_38">
<l>sthitiṃ labhante 'sya na dūramujjhitā niruddhatāpayatayopari grahāḥ|</l>
<l>bhajanti divyāśca nitambakānanaṃ niruddhatāpā yatayo 'parigrahāḥ||38||</l>
</lg>
<lg type="verse" xml:id="HV_05_39">
<l>asyodabhārabharamantharameghacakra-</l>
<l>gambhīratāraravanartitabarhiṇāyām|</l>
<l>sāmyaṃ kalā kaṭakavartmavidūrabhūmā-</l>
<l>buddhinnayā vrajati ratnaśalākayendoḥ||39||</l>
</lg>
<lg type="verse" xml:id="HV_05_40">
<l>iha kāntirunmiṣati kāmalī lāsakṛ-</l>
<l>nmṛgacakṣuṣāṃ racitakāmalīlāsakṛt|</l>
<l>kriyatetarāṃ ratiranuttarā gāyatā</l>
<l>madhupena cāni'samanuttarāgāyatā||40||</l>
</lg>
<pb n="60" />
<lg type="verse" xml:id="HV_05_41">
<l>vikaṭakaṭakabhittibhāganunnāḥ</l>
<l>kṣitibhṛdasāvavakāśalābhaśūnyāḥ|</l>
<l>diśa iva śaraṇāgatā bibharti</l>
<l>tridaśavadhūrmaṇikaṃdarodarasthāḥ||41||</l>
</lg>
<lg type="verse" xml:id="HV_05_42">
<l>mandākinījalarayairharitābhirāma-</l>
<l>rambho 'jarāgama sa kṛtsnapitaḥ sahe 'lam|</l>
<l>paśyaiṣa sānuvanavartmani bibhradadri-</l>
<l>rambhojarāgamasakṛtsnapitaḥ sahelam||42||</l>
</lg>
<lg type="verse" xml:id="HV_05_43">
<l>ghaṭitārjunabāṇacakravālāṃ janatāścaryakarīṃ taveva māyām|</l>
<l>kaṭakakṣitimeṣa nātha dhatte dhanasacchāyakirātatābhirāmām||43||</l>
</lg>
<lg type="verse" xml:id="HV_05_44">
<l>ramaṇīyatayā viyogināṃ prathamānaṅgavikāratāpadam|</l>
<l>amumāpya na kāminī śriyāṃ prathamānaṃ gavi kā ratā padam||44||</l>
</lg>
<lg type="verse" xml:id="HV_05_45">
<l>uttasthuṣaḥ pravigalanmakarandadāna-</l>
<l>bindormanobhavajayādviradasya paṅkāt|</l>
<l>padmākarasya navakuṅmaladantakoṣa-</l>
<l>lagnaṃ dvirephavalayaṃ tanute 'tra lakṣmīm||45||</l>
</lg>
<pb n="61" />
<lg type="verse" xml:id="HV_05_46">
<l>ihāṅganā kā pramadaṃ priyasya nādhādasaṃrambharasaṃ dadhānā|</l>
<l>cetaḥ sthitā kalpalatānikuñje helāmatārabdharatāmalāhe||46||</l>
</lg>
<p xml:id="HV_05_46p">(pratilomānulomapādaḥ)</p>
<lg type="verse" xml:id="HV_05_47">
<l>iha nitambabhuvo bhuvanātigāṃ sthitimupeyuṣi tāradhanatviṣaḥ|</l>
<l>kumudinīhṛdayaṃgamavibhramā dadhati candramasāracitāṃ śriyam||47||</l>
</lg>
<lg type="verse" xml:id="HV_05_48">
<l>gītaiḥ pranṛtyati purastava paśya miśra-</l>
<l>keśī karālavalayā balitālasadbhiḥ|</l>
<l>dantīndradānapayasaḥ pavanaistaṭe 'sya</l>
<l>ke śīkarā lavalayāvalitā lasadbhiḥ||48||</l>
</lg>
<lg type="verse" xml:id="HV_05_49">
<l>vyāptavato 'sya dīrghavikaṭairmaṇiśikharaśatai-</l>
<l>rūrdhvamaśeṣamaṇḍaśakalaṃ sarasiruhabhuvaḥ|</l>
<l>astamitāvakāśaghaṭanā kaṭakabhuvamasā-</l>
<l>vambaradevateva śabarī bhajati śikhariṇaḥ||49||</l>
</lg>
<lg type="verse" xml:id="HV_05_50">
<l>eti siddhamithunaṃ rasavattāmatra sanmaṇitamohanamārāt|</l>
<l>śṛṅgamasya nikaraṃ ca karāṇāmatrasanmaṇi tamohanamārāt||50||</l>
</lg>
<pb n="62" />
<lg type="verse" xml:id="HV_05_51">
<l>nirdhūtadīrghataravāladhicāmaraugha-</l>
<l>lakṣmībhṛto 'nukṛtarājagṛhāḥ salīlam|</l>
<l>krīḍanti nirjharajalaiḥ sakareṇavo 'tra</l>
<l>nāgā nage sakaladhautakarālakumbhāḥ||51||</l>
</lg>
<lg type="verse" xml:id="HV_05_52">
<l>bhramaṇākulāḥ sphuradadabhramaṇāviha tā nabhoyuvatayo 'vihatāḥ|</l>
<l>na lasanti saṃprati mahānalasaṃ sakalāḥ priyairlalitahāsakalāḥ||52||</l>
</lg>
<lg type="verse" xml:id="HV_05_53">
<l>ghaṭitavikaṭasaptapattracakre dhanapadavīrudhi nātha siddhasādhyāḥ|</l>
<l>sthitimiha vidadhuryuyukṣamāṇā maṇiśikhare kaṭake ca siddhasādhyāḥ||53||</l>
</lg>
<lg type="verse" xml:id="HV_05_54">
<l>nṛtyangirā suravadhūjana eti tṛptiṃ</l>
<l>na grāmarāgamatayā savikārahastaḥ|</l>
<l>ślāghye calanti na janāśca sajānayo 'smi-</l>
<l>nnagrāmarāgamatayāsavikā rahastaḥ||54||</l>
</lg>
<lg type="verse" xml:id="HV_05_55">
<l>etatpaśyāmyadripateḥ śṛṅgamudūḍhapremodrekaiḥ kiṃpuruṣaiḥ sevitamārāt|</l>
<l>śobhotkarṣaṃ dhātubhiravyāhatarūpairdhatte vīṇāvādyamivānekavidhairyat||55||</l>
</lg>
<pb n="63" />
<lg type="verse" xml:id="HV_05_56">
<l>sarāgamayutāyutāpratisamāsamāptapadapādapāśritakhagā|</l>
<l>sphuranmaṇivibhā vibhāti sakalākalāpirahitā hitāsya ca taṭī||56||</l>
</lg>
<lg type="verse" xml:id="HV_05_57">
<l>bibhrāṇamardhavinimīlitatārakatva-</l>
<l>mutsāritātanutamaḥ sphuṭadṛṣṭatattvam|</l>
<l>asya prabhātamiva saṃyamaśāli paśya</l>
<l>sānūrudhāma munimaṇḍalametadadreḥ||57||</l>
</lg>
<lg type="verse" xml:id="HV_05_58">
<l>vārdhakakṣīṇaśaktir gatau tāpasas tāpasīdattam ālambanaṃ yācate||58||</l>
<l>atra paśya kṣitiṃ saṃtatānāgratas tāpasīdattamālam vanaṃ yā ca te||58||</l>
</lg>
<lg type="verse" xml:id="HV_05_59">
<l>sthāyitvaṃ kvacana bhajatyasau nage 'sminsaṃcārī bhavati punaḥ kvacitsarāgaḥ|</l>
<l>ārohī kvacidavarohyapi kvacicca śraddheyo mṛga iva citravarṇaśobhaḥ||59||</l>
</lg>
<lg type="verse" xml:id="HV_05_60">
<l>siṃhaḥ karāhatibhiratra na dantināṃ sma</l>
<l>helālasābhirapinaḍ balato 'dhipaṃ kam|</l>
<pb n="64" />
<l>nottīryate mahiṣasaṃhatibhirdivāpi</l>
<l>helālasābhirapi naḍvalato 'dhipaṅkam||60||</l>
</lg>
<lg type="verse" xml:id="HV_05_61">
<l>gajadarśamupāśritakrudho 'bhī dadhate hastatalasthameva siṃhāḥ|</l>
<l>sphuṭamatra yaśastadīyakumbhakṣitilagnāmalamauktikāpadeśāt||61||</l>
</lg>
<lg type="verse" xml:id="HV_05_62">
<l>madhulihāmiha puṣparasairlatā navasudhāmadhurā śuśubhetarām|</l>
<l>vividharatnacitāstaṭasānavo na vasudhāmadhurāśu śubhetarām||62||</l>
</lg>
<lg type="verse" xml:id="HV_05_63">
<l>gaṇḍūṣaśīdhusamakālanipītanārī-</l>
<l>niḥśvāsasaurabhaviśeṣakṛtādhivāsān|</l>
<l>āmodasaurabhamivodgirato 'bhibhūta-</l>
<l>puṣpāntarāniha vilokaya kesaraudhān||63||</l>
</lg>
<lg type="verse" xml:id="HV_05_64">
<l>madacchaṭāmodasugandhitāśamahāniśāntāviha santi nāgāḥ|</l>
<l>mithaśca puṣpairna manojñalakṣmīmahāniśāntā vihasanti nāgāḥ||64||</l>
</lg>
<lg type="verse" xml:id="HV_05_65">
<l>madhumadavivaśā vadhūrgiroccairasakalaśībharatāntatāṃ vahantyā|</l>
<l>iha kapaṭapuraṃdhriveṣalakṣmīpatikarapadmabhuveva bhāti bhartaḥ||65||</l>
</lg>
<lg type="verse" xml:id="HV_05_66">
<l>vyāpya sthitaḥ kanakakūṭabhuvantarikṣa-</l>
<l>mābhāti karkaśaśilāñchitayā sadṛkṣaḥ|</l>
<l>prītiṃ bhavāniva diśañjaṭayā nago 'ya-</l>
<l>mābhāti karkaśaśilāñchitayāsadṛkṣaḥ||66||</l>
</lg>
<pb n="65" />
<lg type="verse" xml:id="HV_05_67">
<l>madavipātalakāntirasāvitaḥ kalakalākulitākhiladiṅmukhām|</l>
<l>alitatiṃ yamunājalaveṇikāmiva rasādiha karṣati lāṅgalī||67||</l>
</lg>
<lg type="verse" xml:id="HV_05_68">
<l>atra vibhāti jalagrahahetoḥ kāñcanavaprasaro namadabhre|</l>
<l>premṇi vadhūṃ ramayatyapi kāntaḥ kāṃ ca navaprasaronamadabhre||68||</l>
</lg>
<lg type="verse" xml:id="HV_05_69">
<l>bimbāgatāmalarucigrahacakravāla-</l>
<l>kalmāṣitasphuritanīlaśilānitambaḥ|</l>
<l>ālakṣyapāṇḍuraṣṭaṣaṭkacamūrucarma-</l>
<l>saṃvītamadhya iva naktamayaṃ vibhāti||69||</l>
</lg>
<lg type="verse" xml:id="HV_05_70">
<l>asau ghanatatīrna dīrghanamitā nadīrghanamitā jahāti nabhasaḥ|</l>
<l>sthitirjalaruhāmahāsarasikā mahāsarasi kā vibhāvyata itaḥ||70||</l>
</lg>
<lg type="verse" xml:id="HV_05_71">
<l>adṛṣṭapūrvā api khecaraughairalaṃkṛtāḥ kāñcanamekhalābhiḥ|</l>
<l>dhatte 'varodhapramadā ivāsāvadhiṣṭhitāḥ kañcukibhirguhorvīḥ||71||</l>
</lg>
<lg type="verse" xml:id="HV_05_72">
<l>lakṣmīramuṣya sakalātiśayaṃ sureśa</l>
<l>sārā sasāra sarasāsurasaurasaṃsat|</l>
<l>dhatte 'bjinīṣu ca virājitamagravartma</l>
<l>sārāsasārasarasāsu rasaurasaṃ sat||72||</l>
</lg>
<pb n="66" />
<lg type="verse" xml:id="HV_05_73">
<l>kusumaiḥ kṛtavāsanaḥ samantādapanidratvamupeyivadbhirasmin|</l>
<l>śrutimantragaṇābhirāmarūpairnavavauṣaṭpadaśobhibhiḥ samīraḥ|73||</l>
</lg>
<lg type="verse" xml:id="HV_05_74">
<l>gatikramo 'mutra bibharti subhruvāmanuttaro mantharatābhirāmatām|</l>
<l>śriyaṃ mṛgībhiḥ pratanoti yaḥ parāmanuttaromantharatābhirāmatām||74||</l>
</lg>
<lg type="verse" xml:id="HV_05_75">
<l>kṣmābharturasya kaṭako vikaṭaḥ sapīlu-</l>
<l>pālyākulaḥ saharisainyaśatāvamardaḥ|</l>
<l>lakṣmīṃ vikāsaghaṭanāṃ nayati vyudasta-</l>
<l>nānādhikāgracaramāgadharājitaśrīḥ||75||</l>
</lg>
<lg type="verse" xml:id="HV_05_76">
<l>iha rūḍhamadojjhati na bhramarī navagucchalatāṃ sarasā madhunā|</l>
<l>sthitibandhamivaiṣa ravaiśca surānavagucchalatāṃ srasāmadhunā||76||</l>
</lg>
<lg type="verse" xml:id="HV_05_77">
<l>aviralavanamāla eṣa bibhratprakaṭamadāracitāṃ sureśa lakṣmīm|</l>
<l>haladhara iva tuṅgatālalakṣmā harati manaḥ sphuṭalāṅgalīyaśobhaḥ||77||</l>
</lg>
<lg type="verse" xml:id="HV_05_78">
<l>vyāpya sthite 'tra śikharairnavaratnabhābhi-</l>
<l>rabhraṃśarāsa na sahāyatayāgrahastaiḥ|</l>
<pb n="67" />
<l>ghnadbhirmṛgāngajatayā vijahe kirātai-</l>
<l>rabhraṃ śarāsanasahāyatayāgrahastaiḥ||78||</l>
</lg>
<lg type="verse" xml:id="HV_05_79">
<l>avipannarāgamupapanasauṣṭhataṃ sphuṭavarṇapāṭavamanekamārgayam|</l>
<l>śrutipeśalasvaramihālmaṇḍalaṃ śriyameti geyamiva jātisaṃśsrayam||79||</l>
</lg>
<lg type="verse" xml:id="HV_05_80">
<l>vyāpya yaḥ sthitimagātsaritāḍhyaḥ sānunāsikatayābhramarīṇām|</l>
<l>śiñjitasya sa haratyayamadriḥ sānunāsikatayā bhramarīṇām||80||</l>
</lg>
<lg type="verse" xml:id="HV_05_81">
<l>asyātituṅgaśikharonnamitaṃ vidūra-</l>
<l>pātākulatvamiva bibhradadhityakāyām|</l>
<l>preṅkhadvidūrajamaṇiprakaraprakāśa-</l>
<l>vyājānnitambataṭamambaramālalambe||81||</l>
</lg>
<lg type="verse" xml:id="HV_05_82">
<l>samadaḥ kaṭakāravindinīnāṃ navamaṃ kesarareṇunā sanādaḥ|</l>
<l>racitaṃ dadhadaṅgarāgameko navamaṅke sara re 'ṇunāsanādaḥ||82||</l>
</lg>
<lg type="verse" xml:id="HV_05_83">
<l>kathayatītthamivātra madhuvrataṃ śrutimanoramamañjulaśiñjitā|</l>
<l>madhukarī makarandarasāsavapramuditānuvanaṃ racitasthitiḥ||83||</l>
</lg>
<p xml:id="HV_05_83p">(yugalakam)</p>
<lg type="verse" xml:id="HV_05_84">
<l>nākṣipyate kusumitābhiradhityakābhiḥ</l>
<l>ko 'śātakīrasahitāmalakīcakābhiḥ|</l>
<pb n="68" />
<l>muktā girāviha śilīmukhamaṇḍalībhiḥ</l>
<l>kośātakī rasahitāmalakī ca kābhiḥ||84||</l>
</lg>
<lg type="verse" xml:id="HV_05_85">
<l>bhramataḥ kamalākareṣu lagno madhupaṅkārdratayā hṛdi pragāḍham|</l>
<l>śriyameti śilīmukhasya sūkṣmaḥ smaranārāca ivaiṣa pakṣmakhaṇḍaḥ||85||</l>
</lg>
<lg type="verse" xml:id="HV_05_86">
<l>taṭa iha nicite rajobhiradriḥ kapiśakuni stabakena hantarītim|</l>
<l>na harati dayito dadhatsucetaḥ kapiśakunistava kena harata rītim||86||</l>
</lg>
<lg type="verse" xml:id="HV_05_87">
<l>asyādhisānu parabhāgamavāpnuvanti</l>
<l>śyāmatviṣor 'karathamudgabhujaḥ saṭābhiḥ|</l>
<l>vātāvadhūtasurapādapalambamāna-</l>
<l>lambīparāganikurumbapiśaṅgitābhiḥ||87||</l>
</lg>
<lg type="verse" xml:id="HV_05_88">
<l>siddhadvandvaṃ bhātitarāṃ mohanalīlāsavyāpāraṃ cārutamagrāvadarīṣu|</l>
<l>paśyāsyoccaiḥ pattritatirnātha vidhatte savyāpāraṃ cārutamagrā badarīṣu||88||</l>
</lg>
<lg type="verse" xml:id="HV_05_89">
<l>harati kaṭakakānaneṣu ceto ghanarucicitraśikhaṇḍimaṇḍalāṅkām|</l>
<l>madhukarakulanīladṛṣṭihārivratatimirāṃ rajanīmivaiṣa bibhrat||89||</l>
</lg>
<lg type="verse" xml:id="HV_05_90">
<l>prāpte 'tra kānanabhuvā kṣitibhṛtyabhikhyāṃ</l>
<l>kāsāratāmarasabhāsitayā na dadhre|</l>
<pb n="69" />
<l>lakṣmyā sureśa racitāspadayā vaneṣu</l>
<l>kā sāratāmarasabhāsitayā nadadhre||90||</l>
</lg>
<lg type="verse" xml:id="HV_05_91">
<l>lakṣyeṣvantarbāhyarūpeṣvabhīkṣṇaṃ kurvāṇānāṃ saṃyamaṃ teṣu teṣu|</l>
<l>vyaktaṃ te te yogināmaṅkabhājāmutpadyante 'muṣya siddherviśeṣāḥ||91||</l>
</lg>
<lg type="verse" xml:id="HV_05_92">
<l>ye 'dhyavātsurapi kāñcanācalaṃ te 'hitīvrakaṭaka vratīhite|</l>
<l>prema babhruriha subhruvāṃ sthitā he matārya caṭucaryatāmahe||92||</l>
</lg>
<p xml:id="HV_05_92p">(pratilomānulomapādaḥ)</p>
<lg type="verse" xml:id="HV_05_93">
<l>nyāsāṃ śatāviracitāñcitamadhyamālpa-</l>
<l>gāndhārabandhuratarasthitimaśvavaktraḥ|+</l>
<l>vaikāramadhyamamadūragatastavaiṣa</l>
<l>no śuddhaśāḍavamiha klamameti gāyan||93||</l>
</lg>
<lg type="verse" xml:id="HV_05_94">
<l>apetasaṃbhāvanayācitānāṃ ratikriyābhavanayā citānām|</l>
<l>iheṣṭakāntāsamayojanānāṃ sarvarturūpaḥ samayo janānām||94||</l>
</lg>
<pb n="70" />
<lg type="verse" xml:id="HV_05_95">
<l>madhu pibatyasitacchaviśāritastabakarocirasau rabhasaṃ gataḥ|</l>
<l>kalaravairbhramaraḥ surabheriva stavakaro 'cirasaurabhasaṃgataḥ||95||</l>
</lg>
<lg type="verse" xml:id="HV_05_96">
<l>sīmantinī vikacacampakabhābhiratra</l>
<l>he 'māya mānaparaśubhramarāvalīkam|</l>
<l>nāpekṣate priyatamasya saro 'valokya</l>
<l>hemāyamānaparaśubhramarāvalīkam||96||</l>
</lg>
<lg type="verse" xml:id="HV_05_97">
<l>na śrīranena kathamapi dalitāpāyāsahā samudrāgārāt|</l>
<l>uditābjaṃ dadhatī galadalitāpāyāsahāsamudrāgārāt||97||</l>
</lg>
<lg type="verse" xml:id="HV_05_98">
<l>khedameti kusumānmadhuvrataḥ svāduno 'tiramaṇīyato na vā|</l>
<l>dūragā ca pathikasya mānasaṃ svā dunoti ramaṇī yato navā||98||</l>
</lg>
<lg type="verse" xml:id="HV_05_99">
<l>kāminā tilakamatra natāṅgyā nālike racayatāsakalāpe|</l>
<l>prītirutsukayatīha ca phullannālikeracayatā sakalāpe||99||</l>
</lg>
<pb n="71" />
<lg type="verse" xml:id="HV_05_100">
<l>iha merāviva sukhadā mahī na kāmānavāsa nākīśānām|</l>
<l>calati ca rasaiḥ phalānāmahīnakāmā na vāsanā kīśānām||100||</l>
</lg>
<lg type="verse" xml:id="HV_05_101">
<l>sauhityamatra kurute makarandavarṣai-</l>
<l>ruccā palāśakalikā raṇatāmalīnām|</l>
<l>krīḍatyasau haricamūśca jalairdadhadbhi-</l>
<l>ruccāpalā śakalikāraṇatāmalīnām||101||</l>
</lg>
<lg type="verse" xml:id="HV_05_102">
<l>puṣpāmodaistarutatiratra ghrāṇaṃ nānākāntairalipata navyāpāraiḥ|</l>
<l>ābhātyārādvinamitaśākhā śrīmannānākāntairalipatanavyāpāraiḥ||102||</l>
</lg>
<lg type="verse" xml:id="HV_05_103">
<l>adhyāsate 'muṃ kusumāgralagnidvirephasālaṃ viṣahetayo 'gam|</l>
<l>kā viprayuktātra madhuśriyārādvirephasālaṃ viṣaheta yogam||103||</l>
</lg>
<lg type="verse" xml:id="HV_05_104">
<l>vallībhirasya kusumairna dadhe vasanta-</l>
<l>māse vitānatalatāsusamānatābhiḥ|</l>
<l>strībhistaṭāvaniṣu nātha jahe ca nūna-</l>
<l>māsevitā natalatāsu samānatābhiḥ||104||</l>
</lg>
<pb n="72" />
<lg type="verse" xml:id="HV_05_105">
<l>śriyamiha kānanameti ca ruddhataraṇitāpayogatāmasamekām|</l>
<l>tyajati kamalālimalitatiruddhataraṇitā payogatāmasame kām||105||</l>
</lg>
<lg type="verse" xml:id="HV_05_106">
<l>kṛtāspadā na śakunasaṃhatirgirāvihāravānvitaratiraṅkureṣavaḥ|</l>
<l>sphurantyamī smaraṇabhuvo manaḥpriyaṃ vihāravānvitarati raṅkureṣa vaḥ||106||</l>
</lg>
<lg type="verse" xml:id="HV_05_107">
<l>premṇālibhirdrumalatāgahanebhya ittha-</l>
<l>madhyāsitena navasaṃtamasāvanibhyaḥ|</l>
<l>puṣpotkareṇa patatā dadhadācakāsti</l>
<l>madhyāsitena na vasantamasāvanibhyaḥ||107|| </l>
</lg>
<p xml:id="HV_05_107p">
(iti vasantaḥ)
</p>
<lg type="verse" xml:id="HV_05_108">
<l>vipineṣu pītakamalodarastravanmadhurāśirīpadalasaṃ gatoṣitā|</l>
<l>bhramarāvalī kamiha nāma nākṣipenmadhurā śirīṣadalasaṅgatoṣitā||108||</l>
</lg>
<lg type="verse" xml:id="HV_05_109">
<l>diśati nātra ratiṃ prati mallikā viśadamānasadā madanāya kam|</l>
<l>ratigṛhaṃ ca vibhāti sacandanaṃ viśadamānasadāmadanāyakam||109||</l>
</lg>
<pb n="73" />
<lg type="verse" xml:id="HV_05_110">
<l>iha ramaṇī kalakomalarāsā madanāturā tu nādamasārā|</l>
<l>kā rativibhramamavirati yātā rasahāvabhāvahāsaratā yā||110||</l>
</lg>
<p xml:id="HV_05_110p">(pratilomānulomapadaḥ)</p>
<lg type="verse" xml:id="HV_05_111">
<l>mandārakānanataleṣviha kā na māna-</l>
<l>hīnā matā ramaṇayogamitā mahelāḥ|</l>
<l>lakṣmyā taṭāśca kamivātiśayaṃ na dārḍhyaṃ</l>
<l>hīnāma tāramaṇayo gamitā mahelāḥ||111||</l>
</lg>
<lg type="verse" xml:id="HV_05_112">
<l>taraṅgiṇī grāvaśateṣu yāntī rasajjalā bhaṅgamitā cakāsti|</l>
<l>vayasyayeṣṭaṃ bhavane natabhrūrasajjalābhaṃ gamitā ca kāsti||112||</l>
</lg>
<lg type="verse" xml:id="HV_05_113">
<l>sthitametya nitambabhuvaḥ sasnehaṃ sairibhairnavārasadṛśye|</l>
<l>iha sarasīṣu na muditaiḥ sasnes haṃsairibhairna vā rasadṛśye||113||</l>
</lg>
<p xml:id="HV_05_113p">(iti grīṣmaḥ)</p>
<lg type="verse" xml:id="HV_05_114">
<l>stabakānna jahātyalirvinidrānabhitastānasamāṃsa lāṅgalīnām|</l>
<l>taḍitāṃ dadhdambudo 'pyamuṣminnabhitastāna sa māṃsalāṅgalīnām||114||</l>
</lg>
<pb n="74" />
<lg type="verse" xml:id="HV_05_115">
<l>ratnāṃśubhiḥ sakalayanvapuṣor 'dhamindo-</l>
<l>rabhyarṇavarti samayū ratayā śrito 'yam|</l>
<l>nākāṅganājanatayā dadhadāhitaśrī-</l>
<l>rabhyarṇavarti samayūratayāśritoyam||115||</l>
</lg>
<lg type="verse" xml:id="HV_05_116">
<l>amunā hṛtamanasādbhutamadhikailāsaṃ ca yena surasahitena|</l>
<l>devena na kṛtamāspadamadhikailāsaṃcayena surasahitena||116||</l>
</lg>
<lg type="verse" xml:id="HV_05_117">
<l>manmathaṃ virahibhūruhāṃ diśanprāvṛṣīṣṭamakaraṃ davānalam|</l>
<l>lāṅgalīnavarajombaraṃ bhavānprāvṛṣīṣṭa makarandavānalam||117||</l>
</lg>
<lg type="verse" xml:id="HV_05_118">
<l>iti dadhadiva nālimāha ghoṣairasakṛdanuttaratāṃ viśaṅkaṭaṃ kaḥ|</l>
<l>striyamiha suhayandhano 'viyoge rasakṛdanuttaratāṃ viśaṅkaṭaṅkaḥ||118|| </l>
</lg>
<p xml:id="HV_05_118p">
(yugalakam)
</p>
<lg type="verse" xml:id="HV_05_119">
<l>bibhrattaṭīḥ śriyamasāvupayāti puṣpai-</l>
<l>rāmodaśālibhirapāṃ sulabhāvatārāḥ|</l>
<l>ratnatviṣaśca kakubhaḥ sthagayansarāga-</l>
<l>rāmo daśālibhirapāṃsulabhāvatārāḥ||119||</l>
</lg>
<pb n="75" />
<lg type="verse" xml:id="HV_05_120">
<l>subhrūratra priyatamalābhe nūnaṃ</l>
<l>sthānādānānaghaghananādānāsthā|</l>
<l>asyorvī me janayati toṣaṃ nānāsādhyāpātā</l>
<l>pikakapitāprādhyāsā||120|| </l>
</lg>
<p xml:id="HV_05_120p">
(pratilomānulomapādaḥ)
</p>
<lg type="verse" xml:id="HV_05_121">
<l>viyogato 'nukriyate 'śruśīkarairanuttamānastanitambabhārayā|</l>
<l>striyātra sā meghaghaṭā natā jalairanuttamāna stanitaṃ babhāra yā||121||</l>
</lg>
<lg type="verse" xml:id="HV_05_122">
<l>saṃdarśanaṃ vyathayatīha janaṃ vimukta-</l>
<l>mabhrāntarāgamalipannagamaṇḍalīnām|</l>
<l>ratnāṃ'susaṃhatiramuṃ dadhataṃ ca mūrti-</l>
<l>mabhrāntarāga malipannagamaṇḍalīnām||122||</l>
</lg>
<lg type="verse" xml:id="HV_05_123">
<l>prāvṛṣā ka iha bṛṃhitamūrmimatīpayaḥ</l>
<l>saṃtatāra sikatopalasajjanatāpadam|</l>
<l>ketakīvipinamutkalikāstanutetarāṃ</l>
<l>saṃtatā rasikatopalasajjanatāpadam||123||</l>
</lg>
<pb n="76" />
<lg type="verse" xml:id="HV_05_124">
<l>kṣmābhṛdasau bibharti kaṭakaśriyamamṛtamucā</l>
<l>hemamasārasāravasudhāmadhikamalinitām|</l>
<l>śrotrapathaṃ nayanti madhurāṃ mudamiha dadhato</l>
<l>he 'mama sārasā ravasudhāmadhikamalini tām||124|| </l>
</lg>
<p xml:id="HV_05_124p">
(iti prāvṛṭ)
</p>
<lg type="verse" xml:id="HV_05_125">
<l>vīkṣya prasīdati vadhūrdayite 'pi mānā-</l>
<l>nnānāvilā sarasi kaumudamatra santau|</l>
<l>kāntau kulaṃ kalayataśca ratāvamandaṃ</l>
<l>nānāvilāsarasikau mudamatrasantau||125||</l>
</lg>
<lg type="verse" xml:id="HV_05_126">
<l>yadapi rahayituṃ mayūrakekāravaśamanī yatate na bandhurāgam|</l>
<l>śaradiha kusumairvanaṃ natabhrūravaśamanīyata tena bandhurāgam||126||</l>
</lg>
<lg type="verse" xml:id="HV_05_127">
<l>sthitamaliyoṣitā smararasaṃ janasya vidadhānayā madhulihā</l>
<l>navatatamālatīrasikatāmadabhramitayā sahāravapuṣā|</l>
<l>saśiśiramārutātra ca sarinniṣevyata iyaṃ ratau na sudṛśā</l>
<l>na bata tamālatīrasikatāmadabhramitayā sahāravapuṣā||127||</l>
</lg>
<pb n="77" />
<lg type="verse" xml:id="HV_05_128">
<l>khyātīramuṣya sarasī taṭavartma pīna-</l>
<l>mīnā titaṃsati satīravanāvṛtasya|</l>
<l>nyūnaṃ na kaścidadhiko munikānane ca</l>
<l>mīnāti taṃ sati sa tīravanāvṛtasya||128|| </l>
</lg>
<p xml:id="HV_05_128p">
(iti śarat)
</p>
<lg type="verse" xml:id="HV_05_129">
<l>ka iha na ratikelisaṃpadāmaramatanutarāgamohitaḥ|</l>
<l>sthitimadhikamavāpya haimanīmaramata nuta rāgamohitaḥ||129||</l>
</lg>
<lg type="verse" xml:id="HV_05_130">
<l>śriyameti kānanatalaṃ vidalatkalikāntarāgamalavaṅgatayā|</l>
<l>iha sevitaṃ mṛgadṛśā vidalatkali kāntarāgamalavaṃ gatayā||130||</l>
</lg>
<lg type="verse" xml:id="HV_05_131">
<l>lakṣmīḥ sureśa kaladhautagirestaṭāni</l>
<l>sānunitāni hasati sma rasādavadbhiḥ|</l>
<l>premāmarairyuvatiṣu śritadhāmni vīkṣya</l>
<l>sānūnitāniha sati smarasādavadbhiḥ||131|| </l>
</lg>
<p xml:id="HV_05_131p">
(iti hemantaḥ)
</p>
<lg type="verse" xml:id="HV_05_132">
<l>ghrāṇālepaṃ vidadhati kundasyāsminnāmodāste dhavalayataḥ kāntāram|</l>
<l>baddhautsukyā navasurate hṛṣṭā kā nāmodāste dhavalayataḥ kāntāram||132||</l>
</lg>
<pb n="78" />
<lg type="verse" xml:id="HV_05_133">
<l>kundaṃ dadhatyavanirasya haratyapīśa</l>
<l>ruddhāmarā śiśirasāramaṇīyasītaḥ|</l>
<l>bibhradvibhāti maṇimaṇḍalameṣa cādri-</l>
<l>ruddhāmarāśi śirasā ramaṇīyasītaḥ||133||</l>
</lg>
<lg type="verse" xml:id="HV_05_134">
<l>avistrasāre samadakṣayajña nāśiñjapādānaghanākarāme|</l>
<l>avistrasāre 'samadakṣayajñanāśiñjapādānaghanākārā me||134||</l>
</lg>
<p xml:id="HV_05_134p">
(samudrakam)
</p>
<lg type="verse" xml:id="HV_05_135">
<l>śiśirarasasarā rāvivirmarmarārādadamamatatarā rājijitsatsarārā|</l>
<l>sasavavasusurārāmamadhvadhvarārā tatalaladadarārāsasatvatvarārā||135|| </l>
</lg>
<p xml:id="HV_05_135p">
(āvaliḥ)
</p>
<lg type="verse" xml:id="HV_05_136">
<pb n="79" />
<l>ātmānamīśa dadhatī vanabhūḥ priyatva-</l>
<l>māyāti kundamakarandavatī vratāpe|</l>
<l>prāptaṃ ca sauṣṭhavamihātmavatāṃ vidhūta-</l>
<l>māyātikuṃ damakaraṃ davatīvratāpe||136|| </l>
</lg>
<p xml:id="HV_05_136p">
(tilakam)
</p>
<lg type="verse" xml:id="HV_05_137">
<l>rājati taṭīyamabhihatadānavarāsātipātisārāvanadā</l>
<l>gajatā ca yūthamaviratadānavarā sātipāti sārā vanadā||137||</l>
</lg>
<p xml:id="HV_05_137p">(pratilomānulomapādaḥ pādayamakaṃ ca)</p>
<lg type="verse" xml:id="HV_05_138">
<l>na tarutatiravatyasāvamuṣminna vaśaphalāghavataḥ sadānanāge|</l>
<l>bhramati ca puliteṣu haṃsapālī navaśaphalāghavataḥ sadānanāge||138||</l>
</lg>
<lg type="verse" xml:id="HV_05_139">
<l>bharturvisāri śikharaṃ tridivānna kiṃci-</l>
<l>dūnā parāgakapiśākhilatāpi kālīḥ|</l>
<l>cūtadrumairmadayati kṣitasya bhaṅga-</l>
<l>dūnāparāgakapiśākhilatā pikālīḥ||139||</l>
</lg>
<pb n="80" />
<lg type="verse" xml:id="HV_05_140">
<l>vāriśālināsavātivāsanāliśārivā</l>
<l>sārabhāvinīlimābhramālinī vibhā rasā|</l>
<l>sālatālakānanāmunā na kā latālasā</l>
<l>rājitā śriyā parā durāpayā śritājirā||140||</l>
</lg>
<p xml:id="HV_05_140p">(pratilomānulomacatuṣpādaḥ)</p>
<lg type="verse" xml:id="HV_05_141">
<l>savapuṣamutkarahāṭakamakṣatatiniśāsanāgatālisavanam|</l>
<l>samadanavaśakalitātanurasadhavanāgotkaraṃ jarājitasattvam||141||</l>
</lg>
<lg type="verse" xml:id="HV_05_142">
<l>savapuṣamutkarahāṭakamakṣatatiniśāsanāgatālīsavanam|</l>
<l>samadanavaśakalitātanurasadhavanāgotkarañjarājitasattvam||142||</l>
</lg>
<p xml:id="HV_05_142p">(mahāyamakam)</p>
<lg type="verse" xml:id="HV_05_143">
<l>ātmānamīśa sa bibharti vivardhamāna-</l>
<l>dāmodarājitamayantritayānavadyam|</l>
<pb n="81" />
<l>gīrvāṇacakramadhitiṣṭhati sādaraṃ sa-</l>
<l>dāmodarājitamayaṃ tritayānavadyam||143|| </l>
</lg>
<p xml:id="HV_05_143p">
(viśeṣakam)
</p>
<lg type="verse" xml:id="HV_05_144">
<l>madhukaraśabalānāṃ dūramutkaṇṭhamānā</l>
<l>stabakitabakulebhyaḥ sādhunā kānanānām|</l>
<l>spṛhayati hatacetā viprayoge natabhrū-</l>
<l>stava kitava kulebhyaḥ sādhu nākānanānām||144||</l>
</lg>
<lg type="verse" xml:id="HV_05_145">
<l>iti vadati sakhī nataitya kāntaṃ sakalabharāśirasākṣatālasālam|</l>
<l>girimamumavalokya pīvarorvāḥ sakalabharā śirasā kṣatālasālam||145||</l>
</lg>
<p xml:id="HV_05_145p">
(yugalakam)
</p>
<lg type="verse" xml:id="HV_05_146">
<l>ete nimajjya salile kariṇaḥ karāgrā-</l>
<l>nuttambhayanti rayato hara hastaveṣṭān|</l>
<l>vīkṣya prasīdati mano 'tra samādhibhājo-</l>
<l>'nuttaṃ bhayaṃ tirayato 'harahastaveṣṭān||146||</l>
</lg>
<pb n="82" />
<lg type="verse" xml:id="HV_05_147">
<l>taṭabhuvi sakṛdiyamapajarajanatā</l>
<l>viharati madaviśadanavaratarasā|</l>
<l>kimiva hi na hṛdayamatiruciramaṇā-</l>
<l>viha ratimadaviśadanavara tarasā||147||</l>
</lg>
<lg type="verse" xml:id="HV_05_148">
<l>sthitimiha bibhratīśa janatā durantaduritāpahāriṇi girau</l>
<l>vigatajarāmayātanurasātisāranuta yāmarājata gavi|</l>
<l>tridivatale 'pi sā na sulabhā manorathaśataiścirādadhigate</l>
<l>ripuvanadāhisāhasa mayātriyāma sahasāhidānavapuri||148||</l>
</lg>
<p xml:id="HV_05_148p">(pratilomānulomapādaḥ)</p>
<lg type="verse" xml:id="HV_05_149">
<l>lakṣmīrihāmaragireḥ kaladhautaharmyeḥ</l>
<l>sā dhūnitānavara tāramaṇīṣṭakāntaiḥ|</l>
<l>līlā rahasyadhigatā ca guṇānakhedaiḥ</l>
<l>sādhūnitā navaratā ramaṇīṣṭakāntaiḥ||149||</l>
</lg>
<lg type="verse" xml:id="HV_05_150">
<l>sarati malayavātyā mānadahiryaṃ vadhūnāṃ</l>
<l>vidhutapanasamālaṃ sādaraṃ sajjyantī|</l>
<l>iha munijanatāsa utejasā bhāti muktiṃ</l>
<l>vidhutapansamālaṃ sādaraṃ sajjyantī||150||</l>
</lg>
<pb n="83" />
<lg type="verse" xml:id="HV_05_151">
<l>svedāmbhaḥśīkarārdraṃ sphuradamalataracchāyaratnopale 'smi-</l>
<l>nnustraiḥ kartā lalāṭaṃ raviralakalatālāñchitaṃ kiṃnarīṇām|</l>
<l>gītaṃ cāsāṃ vidhatte virahitavanitāmaṇḍalīdehayaṣṭiṃ</l>
<l>cetohārīdamuccairaviralakalatālāñchitaṃ kiṃ na rīṇām||151||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye parvatartuvarṇano nāma pañcamaḥ
sargaḥ|
</p>
</div>
<div n="06" type="chapter">
<p>
ṣaṣṭhaḥ sargaḥ|
</p>
<lg type="verse" xml:id="HV_06_1">
<l>tam athāndhakāsuranikāraviplutāḥ</l>
<l>kṛtapūrvasevam abhirāddhamānasam|</l>
<l>ṛtavo 'bhilakṣyanijalakṣmavigrahāḥ</l>
<l>śaraṇaṃ yayuḥ śatamakhena coditāḥ||1||</l>
</lg>
<lg type="verse" xml:id="HV_06_2">
<l>ghanasaurabhānugatabhṛṅgasaṃhatīr</l>
<l>upadīkṛtā vividhapuṣpamañjarīḥ|</l>
<l>dadhataḥ karaiḥ kṣitiniviṣṭajānavo</l>
<l>viniveditāḥ savinayena nandinā||2|| </l>
</lg>
<p>
 (yugmam)
</p>
<lg type="verse" xml:id="HV_06_3">
<l>praṇipatya cainam atha kāñcanāvani-</l>
<l>skhalitotpatanmadhupamuktaśekharāḥ|</l>
<l>avidūradeśanihitāni bhejire</l>
<l>tadanujñayā maṇiśilāsanāni te||3||</l>
</lg>
<lg type="verse" xml:id="HV_06_4">
<l>atha tān uvāca daśanāṃśunirjhara-</l>
<l>snapitoṣṭhapallavam idaṃ jagatpatiḥ|</l>
<l>navanīrabhārabharamantharāmbuda-</l>
<l>stanitātiḍambaragabhīrayā girā||4||</l>
</lg>
<pb n="84" />
<lg type="verse" xml:id="HV_06_5">
<l>kim akāṇḍa eva jagatāṃ viparyayād</l>
<l>iva śūnyatām upagatāḥ stha śuṣmiṇaḥ|</l>
<l>kathayanti vo hṛdayaśalyaduḥkhitām</l>
<l>adhunā mukhacchavaya eva dhūsarāḥ||5||</l>
</lg>
<lg type="verse" xml:id="HV_06_6">
<l>bhujagendrabhogaparipīvarasphurat-</l>
<l>kuliśātibhāsurabhuje marutpatau|</l>
<l>sthita eva kena jagatām upaplavaṃ</l>
<l>praviditsunā ditisutena jṛmbhitam||6||</l>
</lg>
<lg type="verse" xml:id="HV_06_7">
<l>uditaṃ vikāsi bisakandakomalāt</l>
<l>kamalāsanād anaghapakṣaśālinaḥ|</l>
<l>bhuvanābjakoṣam akṛśaṃ śilīmukhā</l>
<l>iva yūyam eva nanu pātum īśvarāḥ||7||</l>
</lg>
<lg type="verse" xml:id="HV_06_8">
<l>druhiṇasya kāvyam iva sargagocaraṃ</l>
<l>sphuṭacitravṛttikam avadbhir adbhutam|</l>
<l>viśadaṃ bhavadbhir abhitanyatetarām</l>
<l>abhitaḥ purāṇakavinā kṛtaṃ yaśaḥ||8||</l>
</lg>
<lg type="verse" xml:id="HV_06_9">
<l>sthitavaty athāmbudharadhīraniḥsvanām</l>
<l>iti kiṃcid ādipuruṣe 'bhyudīrya gām|</l>
<l>śucimukhyaśeṣasakalartumaṇḍala-</l>
<l>kṣaṇadṛṣṭipātaparibodhitaḥ śanaiḥ||9||</l>
</lg>
<lg type="verse" xml:id="HV_06_10">
<l>kvaṇitānubandhamukharānanabhramad-</l>
<l>bhramaropayuktamukhasaurabhaśriyam|</l>
<l>daśanāṃśukesarakarālitāṃ puro</l>
<l>nijapuṣpasaṃpadam ivodgiran giram||10||</l>
</lg>
<lg type="verse" xml:id="HV_06_11">
<l>smarabāndhavakṣayakare tadutthita-</l>
<l>jvalanābhighātavinikūṇitekṣaṇaḥ|</l>
<l>śaśalakṣmaśekharatṛtīyacakṣuṣi kṣaṇam</l>
<l>āśritāśaya ivābhyasūyayā||11||</l>
</lg>
<lg type="verse" xml:id="HV_06_12">
<l>śravaṇāgralagnanavacūtamañjarī-</l>
<l>makarandaśīkarakaṇaspṛhāgataiḥ|</l>
<l>madhur ity abhāṣata madhuvrataiḥ puro</l>
<l>hriyamāṇavākya iva mañjuśiñjitaiḥ||12||</l>
</lg>
<p>
(cakkalakam)
</p>
<lg type="verse" xml:id="HV_06_13">
<pb n="85" />
<l>adhitiṣṭhato hṛdayapadmaviṣṭaraṃ</l>
<l>bhuvanatrayavyavahṛdekasākṣiṇaḥ|</l>
<l>pratighavyapāyapariśūnyasaṃvidaḥ</l>
<l>kim ivāsti yan na viditaṃ taveśituḥ||13||</l>
</lg>
<lg type="verse" xml:id="HV_06_14">
<l>tava saṃvidādisahajaṃ catuṣṭayaṃ</l>
<l>jagati pratītam anaghaṃ tathā yathā|</l>
<l>sthitim āpuṣo 'sya sakalātiśāyinīm</l>
<l>aparaṃ na kiṃcid api tāratamyabhāk||14||</l>
</lg>
<lg type="verse" xml:id="HV_06_15">
<l>saha siddhiniṣpratighasaṃvidarciṣo</l>
<l>na ghaṭām upaiti parapāradṛśvanaḥ|</l>
<l>tava nātha śabdasamayāgatā kvacit</l>
<l>sakalārthamaṇḍalasatattvaveditā||15||</l>
</lg>
<lg type="verse" xml:id="HV_06_16">
<l>aviśeṣavṛttir ahimatviṣo yathā</l>
<l>sakaleṣu vastuṣu vibhā vijṛmbhate|</l>
<l>tava nātha niṣpratighanirmalīmasa-</l>
<l>sthitir astamohatimirā matis tathā||16||</l>
</lg>
<lg type="verse" xml:id="HV_06_17">
<l>pratipannasarvagatavastuvistaras</l>
<l>tad apīśa pṛcchasi yad adya tena naḥ|</l>
<l>kurute 'dhunā kuśalasaṃgrahaṃ paraṃ</l>
<l>madhuro mithastvadabhibhāṣaṇakṣaṇaḥ||17||</l>
</lg>
<lg type="verse" xml:id="HV_06_18">
<l>prakṛteḥ pṛthag vikṛtiśūnyatāṃ gataḥ</l>
<l>pratiṣiddhavastugatadharmaniṣkriyaḥ|</l>
<l>puruṣas tvam eva kila pañcaviṃśakaḥ</l>
<l>sphuṭacūlikārthavacanair nigadyase||18||</l>
</lg>
<pb n="86" />
<lg type="verse" xml:id="HV_06_19">
<l>prathitaprapañcarasabhāvavarjitaḥ</l>
<l>kvacid eva kiṃcid api kartum akṣamaḥ|</l>
<l>avapur gataḥ karaṇavṛttiśūnyatāṃ</l>
<l>prakṛter aho nu sadṛśo 'si kāmukaḥ||19||</l>
</lg>
<lg type="verse" xml:id="HV_06_20">
<l>kathayanti nātha daśahetusaṃśraya-</l>
<l>vyavadhūtaviplavaviśuddhacetasaḥ|</l>
<l>tava sāṃkhyavṛddhamatabhedavartinaḥ</l>
<l>kṛtino 'nivṛtti kila tat paraṃ padam||20||</l>
</lg>
<lg type="verse" xml:id="HV_06_21">
<l>dadhatīha karmaphalabhogavarjite</l>
<l>sakalārthatattvavidi puṃviśeṣatām|</l>
<l>tvayi śabdam īśvara iti vyavasthitaṃ</l>
<l>kathayanty ananyaviṣayaṃ manīṣiṇaḥ||21||</l>
</lg>
<pb n="87" />
<lg type="verse" xml:id="HV_06_22">
<l>dṛḍhabandhakoṭiparimarṣakarṣitaṃ</l>
<l>na kadācid anyaśaminām iva kvacit|</l>
<l>vidur īśvaratvam anaghaṃ tavānvaya-</l>
<l>vyatirekaśūnyam avadātadṛṣṭayaḥ||22||</l>
</lg>
<lg type="verse" xml:id="HV_06_23">
<l>bhuvanāni paṅkajabhuvaḥ sisṛkṣatas</l>
<l>tapaseddhatāṃ kila gatasya yaḥ purā|</l>
<l>udabhūn makhādiṣu ca pañcalakṣaṇaḥ</l>
<l>sakalakriyāsu viniyogabhāg bhavan||23||</l>
</lg>
<lg type="verse" xml:id="HV_06_24">
<l>śrutayaḥ padaṃ paramam āmananti yaṃ</l>
<l>bahuvaktrapād api ca yo 'bhidhīyate|</l>
<l>adhigamya yaṃ punar udeti no janaḥ</l>
<l>praṇavas tavaiva bhagavan sa vācakaḥ||24||</l>
</lg>
<p>
(yugmam)
</p>
<lg type="verse" xml:id="HV_06_25">
<l>dadhato 'vyayānudayadharmaśūnyatāṃ</l>
<l>suranāyakaikagurutām upeyuṣaḥ|</l>
<l>upavartate ya iha na vyavacchide</l>
<l>tava śarva carvitacarācaraḥ kvacit||25||</l>
</lg>
<lg type="verse" xml:id="HV_06_26">
<l>kriyayā kramād avayavaiś ca saṃkhyayā</l>
<l>nijalakṣmaṇā ca ya ihopalakṣyate|</l>
<l>śamanādimadhyanidhanaṃ svamāyayā</l>
<l>smarakāla kālayati kālam eva tat||26|| </l>
</lg>
<p>
(yugalakam)
</p>
<lg type="verse" xml:id="HV_06_27">
<l>avitarkam asthitavicāragocaraṃ</l>
<l>sukhavedanojjhitam anasmitānvayam|</l>
<l>abhigamya śaṃkarasamādhim icchayā</l>
<l>tava jātu naiva bhajate bhramaṃ pumān||27||</l>
</lg>
<lg type="verse" xml:id="HV_06_28">
<l>citiśaktirūpaviparītabhāvaśāt</l>
<l>prakṛtau puraskṛtavirāgabhāvanam|</l>
<l>viruṇaddhi tām api vivekadarśana-</l>
<l>sthitim īśa saṃyamimanas tavecchayā||28||</l>
</lg>
<pb n="88" />
<lg type="verse" xml:id="HV_06_29">
<l>tapanādike vividhalakṣyamaṇḍale</l>
<l>kṛtasaṃyamās tridaśanātha yoginaḥ|</l>
<l>bhuvanādidhāmasu bhavanty avipluta-</l>
<l>pratibhātacitrabhavadātmasaṃvidaḥ||29||</l>
</lg>
<lg type="verse" xml:id="HV_06_30">
<l>vyatipetuṣāṃ trayam asaṃvidātmakaṃ</l>
<l>sthitisaṃmukhīkṛtanirodhavartmanām|</l>
<l>bhava yoginām udayate tavecchayā</l>
<l>nahi koṭibhūmidhiṣaṇā na saptadhā||30||</l>
</lg>
<lg type="verse" xml:id="HV_06_31">
<l>manaso nirargalapariplavātmano</l>
<l>nirupaplavasthitinibandhanā nṛṇām|</l>
<l>rasanādidhāmasu rasādigocarā</l>
<l>bhavadātmikās tridaśanātha saṃvidaḥ||31||</l>
</lg>
<lg type="verse" xml:id="HV_06_32">
<l>kaladhautalakṣaṇa iti pratītimān</l>
<l>puruṣas tvam ā nakhaśikhaṃ suvarṇakaḥ|</l>
<l>kathitaḥ kilaupaniṣadaiś ca pañcadhā</l>
<l>sukhavedanādimayatām upeyitaḥ||32||</l>
</lg>
<lg type="verse" xml:id="HV_06_33">
<l>sphuṭahiṃkriyādinidhanāvasānatā-</l>
<l>pratipannapañcavidhabhaktisauṣṭhavam|</l>
<l>druhiṇena sāma bahuvartma gāyatā</l>
<l>jagati tvam eva guṇagaura gīyase||33||</l>
</lg>
<lg type="verse" xml:id="HV_06_34">
<l>sthitim īyivatsu niyataśrutikrama-</l>
<l>svaramaṇḍalānugamasusthitāṃ dhruvam|</l>
<l>aparāntakādiṣu viviktavastuṣu</l>
<l>dhvanasi tvam eva daśaśabdalakṣaṇaḥ||34||</l>
</lg>
<lg type="verse" xml:id="HV_06_35">
<l>sakalādhikāravinivṛttihetutāṃ</l>
<l>gatavanti vāṅmayaparāṅmukhasthitiḥ|</l>
<l>hara madrakāṇi gahanāni gāyati</l>
<l>prakṛtiṃ bubhutsur aṇur eṣa tāvakīm||35||</l>
</lg>
<lg type="verse" xml:id="HV_06_36">
<l>gatam īśa śāśvatikatṛptihetutām</l>
<l>amṛtaṃ bhavantam iva somapāyinaḥ|</l>
<l>hara saṃstaravratanimittam uttamaṃ</l>
<l>duhate guhānihitam āhitādarāḥ||36||</l>
</lg>
<lg type="verse" xml:id="HV_06_37">
<l>bahubhedasāṃkhyaguruyogadhāraṇā-</l>
<l>kṣamatānvitasthirasukhāsanasthite|</l>
<l>bhavati prasannamanasi pravartate</l>
<l>kṛtinaḥ kilāṣṭavidham aiśvaraṃ balam||37||</l>
</lg>
<lg type="verse" xml:id="HV_06_38">
<l>dvividhaiś catuṣprakṛtibhiḥ śrutikramād</l>
<l>upapannasauṣṭhavaguṇā kila svaraiḥ|</l>
<l>bhavadātmikaiva mahatīm upasthitā</l>
<l>sphuṭasāmaghoṣamadhurā sarasvatī||38||</l>
</lg>
<lg type="verse" xml:id="HV_06_39">
<l>prathitāḥ parāparadṛśaḥ purāvidaḥ</l>
<l>kathayanti viśvanuta neti neti yat|</l>
<l>sakalair vinākṛtam upādhisādhanaiḥ</l>
<l>paramaṃ tad eva tava tattvam adbhutam||39||</l>
</lg>
<lg type="verse" xml:id="HV_06_40">
<l>avipannavedanavivartam uccakair</l>
<l>vasudhānilānalajalādikaṃ nṛṇām|</l>
<l>puruṣaṃ tadātmakam athācacakṣire</l>
<l>bhagavan bhavantam avadātadarśanāḥ||40||</l>
</lg>
<pb n="89" />
<lg type="verse" xml:id="HV_06_41">
<l>praṇavādir apy atha virāmatāṃ dadhat</l>
<l>phaṇinā nirūpitapadārthasaptakaḥ|</l>
<l>bhagavann adhīta iha yaiḥ kilāgamaḥ</l>
<l>padam āpnuvanti nanu te 'pi tāvakam||41||</l>
</lg>
<lg type="verse" xml:id="HV_06_42">
<l>vrajasīśa pādarahito grahītṛtāṃ</l>
<l>pratipadyase karavinākṛto 'pi san|</l>
<l>avalokayasy anayano 'py akarṇakaḥ</l>
<l>sakalaṃ śṛṇoṣi na ca vetsi vetsi ca||42||</l>
</lg>
<lg type="verse" xml:id="HV_06_43">
<l>iti nātha sarvajagatāṃ vilakṣaṇaṃ</l>
<l>vapur adbhutātiśayaśāli bibhratam|</l>
<l>abhipaśyataḥ kila bhavantam avyayaṃ</l>
<l>kuśalasya saṃvid akhilā vivartate||43|| </l>
</lg>
<p>
(yugalakam)
</p>
<lg type="verse" xml:id="HV_06_44">
<l>śaśimaṇḍalaṃ jalataraṅgasaṃhati-</l>
<l>pratibimbitaṃ hara jalāśaye yathā|</l>
<l>drumapallavodavasitāntarāśrayas</l>
<l>tapanātayo nipatitaḥ kṣitau yathā||44||</l>
</lg>
<lg type="verse" xml:id="HV_06_45">
<l>gaganaṃ yathā sthitam ulūkhalādiṣu</l>
<l>sphuṭam ekam eva sakalādbhutasthiti|</l>
<l>pratipadyate bahuvidhatvam āśraya-</l>
<l>pratisaṃkramād avikṛtas tathā bhavān||45|| </l>
</lg>
<p>
(yugalakam)
</p>
<lg type="verse" xml:id="HV_06_46">
<l>harir ekaceṣṭa iti yat tadaṃśakās</l>
<l>tricaturbahukriyatayā vyavasthitāḥ|</l>
<l>sakalātmanas tava mahāvibhūtitāṃ</l>
<l>dadhato vivarta iva saṃsthito 'paraḥ||46||</l>
</lg>
<lg type="verse" xml:id="HV_06_47">
<l>api nātha vidhyati maṇiṃ nirīkṣaṇas</l>
<l>tam anaṅgulir vayati bodhitas tvayā|</l>
<l>pratimuñcati sma tam akaṃdharo 'pi san</l>
<l>paripūjayaty arasanas tad adbhutam||47||</l>
</lg>
<lg type="verse" xml:id="HV_06_48">
<l>bahurūpa eva dadhad ekarūpatāṃ</l>
<l>sthiradharmatām upagato 'pi gatvaraḥ|</l>
<l>nabhasi sthito 'py anativṛttabhūmikaḥ</l>
<l>savidhāspado 'pi bhajase vidūratām||48||</l>
</lg>
<lg type="verse" xml:id="HV_06_49">
<l>cidacitparo 'py acidacitparo bhavann</l>
<l>atadābha eva hi tadātmatāṃ dadhat|</l>
<l>sadasatparo 'py asadasatparasthitir</l>
<l>bahuvaktrapād avayavair vinākṛtaḥ||49||</l>
</lg>
<lg type="verse" xml:id="HV_06_50">
<l>śiśiraḥ sahasrakaramaṇḍalodare</l>
<l>śaśini sthito 'pi dadhad ūṣmasaṃpadam|</l>
<l>ubhayātmako nirubhayātmako 'thavā</l>
<l>gahanas tvam ittham alam adbhutāyase||50|| </l>
</lg>
<p>
(tilakam)
</p>
<lg type="verse" xml:id="HV_06_51">
<l>bhagavann aho bata kilāsi durgrahaḥ</l>
<l>prathitena rūpavibhavena kenacit|</l>
<l>adhiropitena tathatātmanāpi vā</l>
<l>kvacanāpi yan na kṛtinābhyupeyase||51||</l>
</lg>
<pb n="90" />
<lg type="verse" xml:id="HV_06_52">
<l>na gatis tavāsti suranātha nāgatir</l>
<l>na bahir na cāntar avabhāsase kvacit|</l>
<l>dvyavabhāsaśūnyatathatāvalambanaḥ</l>
<l>pratibhāsi nānanugṛhītacetasām||52||</l>
</lg>
<lg type="verse" xml:id="HV_06_53">
<l>avibhāga eva sakalārthasaṃhater</l>
<l>jagati prakāśakatayā vyavasthitaḥ|</l>
<l>padavākyayos tvam upakārakāritām</l>
<l>abhidheyavastuni savistare gataḥ||53||</l>
</lg>
<lg type="verse" xml:id="HV_06_54">
<l>parikalpitena dadhad ekarūpatām</l>
<l>api kartṛkarmakaraṇādivartmanā|</l>
<l>tvam anādikālakṛtayā hy avidyayā</l>
<l>bahudhā vibhajya parigṛhyase janaiḥ||54||</l>
</lg>
<lg type="verse" xml:id="HV_06_55">
<l>sakalārthavigrahatayā vivartate</l>
<l>yad anādimadhyanidhanaṃ kilākṣaram|</l>
<l>prathayanti tat tava jagannibandhanaṃ</l>
<l>śivaśabdatattvam avinaśvaraṃ vapuḥ||55||</l>
</lg>
<lg type="verse" xml:id="HV_06_56">
<l>asamāptaviplavavikalpagocarau</l>
<l>vyavahārapaddhatiparasparāśrayau|</l>
<l>parataḥ sthitatvam avadher avāpnuto</l>
<l>vinivṛttim īśa jagato 'sya dhīdhvanī||56||</l>
</lg>
<lg type="verse" xml:id="HV_06_57">
<l>jagato 'valambitaparāvarobhaya-</l>
<l>vyativṛttarūpagahano visaṃsthulām|</l>
<l>visabhāgatām upaniṣatparāśritaḥ</l>
<l>pratibhāsate bhava bhavān na kasyacit||57||</l>
</lg>
<lg type="verse" xml:id="HV_06_58">
<l>vyatiriktavṛttir aguṇo guṇasthitiḥ</l>
<l>suranātha tatprakṛtitāṃ ca saṃśritaḥ|</l>
<l>sphuṭam adhvanaḥ ṣaḍavadhisthiter bhavān</l>
<l>visabhāgatām atha sabhāgatāṃ gataḥ||58||</l>
</lg>
<lg type="verse" xml:id="HV_06_59">
<l>api buddhigocaram atītya saṃsthitaḥ</l>
<l>praṇavāravāntaraniviṣṭadṛṣṭibhiḥ|</l>
<l>kimapi pratīpitaviparyayagrahair</l>
<l>anupādhirūpakaraṇo nirūpyase||59||</l>
</lg>
<lg type="verse" xml:id="HV_06_60">
<l>dadhato vilaṅghitaturīyavṛttitāṃ</l>
<l>kṛtajīvajīvananirāmayasthiteḥ|</l>
<l>bhavato 'pavargadam anāhatātmanaḥ</l>
<l>padam āpnuvanti kṛtinaḥ suṣumṇayā||60||</l>
</lg>
<lg type="verse" xml:id="HV_06_61">
<l>vyavadhūtakalpanagabhīramūrtitāṃ</l>
<l>dadhataṃ durantam anapāyam adbhutam|</l>
<l>pratibhidya maṇḍalacatuṣṭayaṃ javāt</l>
<l>kṛtino bhavantam aviśann anāvṛtam||61||</l>
</lg>
<lg type="verse" xml:id="HV_06_62">
<l>bhavadīritena manasābhihanyate</l>
<l>suranātha vigrahaśikhī śikhākulaḥ|</l>
<l>sa samīram īrayati pañcalakṣaṇaṃ</l>
<l>sthitihetum īśa vapuṣaḥ śarīriṇām||62||</l>
</lg>
<lg type="verse" xml:id="HV_06_63">
<l>adhiruhya niṣpratighacittasārathiṃ</l>
<l>daśabhedabāhyakaraṇāśrayaṃ ratham|</l>
<l>viṣayeṣu nīlagala bambhramīty aṇur</l>
<l>bhavadicchayā ca vinivartate punaḥ||63||</l>
</lg>
<lg type="verse" xml:id="HV_06_64">
<l>sakalādhidaivatagaṇasya tasthuṣaḥ</l>
<l>śravaṇādidhāmasu guruḥ śarīriṇām|</l>
<l>hṛdayāmbare niravalambanasthitiḥ</l>
<l>kṛtibhis tvam eva bhagavann upāsyase||64||</l>
</lg>
<pb n="91" />
<lg type="verse" xml:id="HV_06_65">
<l>nicite rajaḥprabhṛtibhir ghaṭāntare</l>
<l>salilāni yogam upayānti no yathā|</l>
<l>aṇumaṇḍalāni bhagavaṃs tavecchayā</l>
<l>nirupaplavasya bhavataḥ sukhādibhiḥ||65||</l>
</lg>
<lg type="verse" xml:id="HV_06_66">
<l>hṛdayāravindadalakoṭarodara-</l>
<l>sphuṭajṛmbhamāṇaparivartavibhramaḥ|</l>
<l>jagato gataḥ pratatam antarātmatāṃ</l>
<l>kuruṣe gatīs tvam ayanadvayāśrayāḥ||66||</l>
</lg>
<lg type="verse" xml:id="HV_06_67">
<l>śriyam ṛṅmaye dadhati sāmadīdhitau</l>
<l>taraṇes trayīmayanirāmayātmanaḥ|</l>
<l>pratibhāsabhedagahano 'vabhāsase</l>
<l>tvam aṇur yajūṃṣi puruṣo 'tra maṇḍale||67||</l>
</lg>
<lg type="verse" xml:id="HV_06_68">
<l>sphuṭam eka eva vividhākhyatāṃ dadhad</l>
<l>dharimūrtir āśritapṛthagvidhakriyaḥ|</l>
<l>jagatīṃ dinartvayanahāyanādikaṃ</l>
<l>vidadhat tvam eva vitapasy abhīśumān||68||</l>
</lg>
<lg type="verse" xml:id="HV_06_69">
<l>sakalāṇutattvavapuṣāṃ paraspara-</l>
<l>pratibandhinīṃ tanubhṛtāṃ tridaṇḍavat|</l>
<l>upalabhyate tridaśanātha yogato</l>
<l>nirupaplavā bhavadupādhikā sthitiḥ||69||</l>
</lg>
<lg type="verse" xml:id="HV_06_70">
<l>praṇinīṣatām anujighṛkṣayā kṛtīr</l>
<l>jagataḥ parasparavivādaviplutāḥ|</l>
<l>dhiṣaṇādayaḥ kila manaḥ purāvidāṃ</l>
<l>bhavadātmikā viviśur īśa devatāḥ||70||</l>
</lg>
<lg type="verse" xml:id="HV_06_71">
<l>praviveśa yā kṣapitamohaviplavā</l>
<l>viviśuś ca yāṃ sakalavedyavedikāḥ|</l>
<l>apavargamārganibiḍārgalacchidā</l>
<l>tava vidyayaiti śivatām aṇus tayā||71||</l>
</lg>
<lg type="verse" xml:id="HV_06_72">
<l>jagatām anādinidhanasya tasthuṣo</l>
<l>janakatva eva jananojjhitasthiteḥ|</l>
<l>tava nātha saty api guṇādisaṃbhave</l>
<l>nahi saṃbhavaty abhijanāśrayā stutiḥ||72||</l>
</lg>
<lg type="verse" xml:id="HV_06_73">
<l>janatendriyātigaviśuddhagocara-</l>
<l>dvyaṇukādibandhagatakāryadarśanāt|</l>
<l>ghaṭakumbhakāravad akārakātmanas</l>
<l>tava kāraṇatvam anumīyate budhaiḥ||73||</l>
</lg>
<lg type="verse" xml:id="HV_06_74">
<l>nijayaiva niṣpratigharūpayecchayā</l>
<l>vyavahāriṇo 'tiniravagrahātmanaḥ|</l>
<l>kṛtinaḥ prayojakavinākṛtāṃ vibhos</l>
<l>tava kartṛtāṃ samagiranta sūrayaḥ||74||</l>
</lg>
<lg type="verse" xml:id="HV_06_75">
<l>dadhato 'dhikāvikalaśaktimaṇḍala-</l>
<l>sthitirūpatāṃ prathitabhāvavikriyam|</l>
<l>tava śaktileśa idam uccakair jagat</l>
<l>kṣubhite guṇatrayamayaṃ kilodabhūt||75||</l>
</lg>
<lg type="verse" xml:id="HV_06_76">
<l>anaghasvaśaktivibhavavyavasthiteḥ</l>
<l>paśupāśamaṇḍalavilakṣaṇātmanaḥ|</l>
<l>bhuvanādhinātha bhavataḥ pravartate</l>
<l>cidacitsvabhāvam iha bhāvamaṇḍalam||76||</l>
</lg>
<lg type="verse" xml:id="HV_06_77">
<l>avarugṇagāḍhatimirān marīcibhir</l>
<l>yugapad vicetanacitaḥ pṛthagvidhāḥ|</l>
<l>jvalataḥ kaṇā iva vibho vibhāvasor</l>
<l>bhavataḥ padārthanivahā viniryayuḥ||77||</l>
</lg>
<pb n="92" />
<lg type="verse" xml:id="HV_06_78">
<l>tava sādbhutātiśayavaibhavasthiter</l>
<l>api nātha śāśvatikatām upeyuṣaḥ|</l>
<l>kramayaugapadyaghaṭanāvirodhitāṃ</l>
<l>sakalārthasaṃpadi na bibhrati kriyāḥ||78||</l>
</lg>
<lg type="verse" xml:id="HV_06_79">
<l>tvam adhiṣṭhitāvikalaśaktimaṇḍalaḥ</l>
<l>sakalaṃ jagat sṛjasi pāsi haṃsi ca|</l>
<l>sthirapañcamantramayavigrahasthitir</l>
<l>jananadvayena bhagavan vinākṛtaḥ||79||</l>
</lg>
<lg type="verse" xml:id="HV_06_80">
<l>kṣubhite bhavaty avanitāṃ guhāgatā</l>
<l>prakṛtiś ca balvajavad utthitā tataḥ|</l>
<l>jagadudbhavārtham itaretarāśraya-</l>
<l>stimitāś ca rajjuguṇavad guṇāḥ sthitāḥ||80||</l>
</lg>
<lg type="verse" xml:id="HV_06_81">
<l>dvyaṇukādiyuktimad aśeṣagocaraṃ</l>
<l>kṛtavān vicitram iha kāryamaṇḍalam|</l>
<l>atisūkṣmadṛktvasakalārthaveditā</l>
<l>vibhutānvitas tvam anumīyase budhaiḥ||81||</l>
</lg>
<lg type="verse" xml:id="HV_06_82">
<l>vibhurūpayā vikalavastusaṃnidhiḥ</l>
<l>prabhurūpayā ca sakalārthakārakaḥ|</l>
<l>tvam adhīśa śaktikalayā dvidhātmatāṃ</l>
<l>gatayā vibhāvitacarācarasthitiḥ||82||</l>
</lg>
<lg type="verse" xml:id="HV_06_83">
<l>avipannaśaktiguṇagumphitasphurat-</l>
<l>sphuṭavigrahākṣabhuvanaprasūnayā|</l>
<l>na kadācana kvacid avāpyata prabho</l>
<l>prasaropaghātaghaṭanā tavecchayā||83||</l>
</lg>
<lg type="verse" xml:id="HV_06_84">
<l>madhukoṣasaṃpuṭavad āhitasthitir</l>
<l>gahanā guhā guhapitas tvayā kṛtā|</l>
<l>sthitibhedam eti na kadācid uccakaiḥ</l>
<l>sakalāmalāṇugaṇabandhamandirā||84||</l>
</lg>
<lg type="verse" xml:id="HV_06_85">
<l>vasudhā vibhāvayati bījam uccakair</l>
<l>anaghaṃ yathāvibhavam aṅkurātmanā|</l>
<l>sakalasvabhāvakaraṇaṃ tathehitaṃ</l>
<l>tava nātha sarvam iha bhāvamaṇḍalam||85||</l>
</lg>
<lg type="verse" xml:id="HV_06_86">
<l>apare punaḥ prathitaśaktisaṃgraha-</l>
<l>grathitātmanaḥ prakṛtitattvato 'vyayāt|</l>
<l>dhiṣaṇādikāryapaṭalaṃ pravartate</l>
<l>tadabhinnarūpam iti saṃpracakṣate||86||</l>
</lg>
<lg type="verse" xml:id="HV_06_87">
<l>nijakāryacakraghaṭane hy acetanaṃ</l>
<l>pratipadyate kim iva vastu kartṛtām|</l>
<l>kathayanty ataḥ prabhavahetum īśvaraṃ</l>
<l>bhavināṃ bhavantam iha citkriyātmakam||87||</l>
</lg>
<lg type="verse" xml:id="HV_06_88">
<l>pralaye 'pi sarvajagatām avipluta-</l>
<l>sphuṭasaṃvidarcir aviluptavaibhavaḥ|</l>
<l>sphuṭam ūrṇanābha iva raśmisaṃhater</l>
<l>aṇusaṃpadas tvam asi nātha kāraṇam||88||</l>
</lg>
<lg type="verse" xml:id="HV_06_89">
<l>jagadekakāraṇam akāraṇātmakaṃ</l>
<l>vibhum avyayaṃ guṇadaśāvinākṛtam|</l>
<l>kathayanti nātha puruṣaṃ sadharmatāṃ</l>
<l>gatam īśvarasya bhavataḥ kilāpare||89||</l>
</lg>
<lg type="verse" xml:id="HV_06_90">
<l>prakṛtīśvarobhayacidādiceṣṭita-</l>
<l>prathitaprapañcarahitānupādhikam|</l>
<l>apare pramādvitayaniścitaṃ punas</l>
<l>tritayātmakaṃ samudayaṃ pracakṣate||90||</l>
</lg>
<pb n="93" />
<lg type="verse" xml:id="HV_06_91">
<l>anapekṣitāvikalakāraṇāntaraṃ</l>
<l>bhavinām uśanti bhava janma kevalam|</l>
<l>apare 'pavargada nisargavādinaḥ</l>
<l>śikhipicchasaṃsthitivad āttaviplavāḥ||91||</l>
</lg>
<lg type="verse" xml:id="HV_06_92">
<l>pralayodayavyatikarānupaplutaṃ</l>
<l>śuciśabdatattvam apare punar viduḥ|</l>
<l>pariṇāmarūpam iha yasya dṛśyate</l>
<l>bhava bhāvamaṇḍalam idaṃ carācaram||92||</l>
</lg>
<lg type="verse" xml:id="HV_06_93">
<l>samayāntare 'py aghaṭamānakalpanā-</l>
<l>trayabāhyavastuviṣayāvamardinaḥ|</l>
<l>apare viśāradadhiyo jagatsthitiṃ</l>
<l>suranātha saṃvidam uśanti kevalam||93||</l>
</lg>
<lg type="verse" xml:id="HV_06_94">
<l>ubhayātmakagrahaviviktacetaso</l>
<l>vyavalambya mādhyamikadarśanasthitim|</l>
<l>sthiratattvaniścayadhiyo 'bhimanvate</l>
<l>kṛtakṛtyatāṃ tava guṇena rañjitāḥ||94||</l>
</lg>
<lg type="verse" xml:id="HV_06_95">
<l>aṇum āhur aindriyakam eva kecana</l>
<l>tvadanugrahonmiṣitasaṃvidarciṣaḥ|</l>
<l>apare tv anaindriyakam eva viplavād</l>
<l>abhimānam īśvara tadātmakaṃ viduḥ||95||</l>
</lg>
<lg type="verse" xml:id="HV_06_96">
<l>na bahiḥ śarīraparimāṇato 'ṇv api</l>
<l>kvacanāpi cittvam iha jātu lakṣyate|</l>
<l>iti niścitāḥ kṛtadhiyaḥ pare vyadhus</l>
<l>tava śāśvatatvavibhūtāviparyayam||96||</l>
</lg>
<lg type="verse" xml:id="HV_06_97">
<l>vyavaluptamohagahanās tvadicchayā</l>
<l>bhagavan bhavantam avadātadarśanāḥ|</l>
<l>bahudhātmatattvam apare pracakṣate</l>
<l>kaṇabhakṣajaiminidigambarādayaḥ||97||</l>
</lg>
<lg type="verse" xml:id="HV_06_98">
<l>apare salakṣaṇavilakṣaṇātmatā-</l>
<l>grathitānavasthamanujohavṛttayaḥ||</l>
<l>bhavato 'stitām anudayādihetubhir</l>
<l>bhagavann apāhnuvata nāstikāśayāḥ||98||</l>
</lg>
<lg type="verse" xml:id="HV_06_99">
<l>pratipannabhinnaparikalpakāraṇa-</l>
<l>pratibhājavañjavavirāmabhāvanāḥ|</l>
<l>śivamārgam adhyavasasur na kecana</l>
<l>plutacetaso bhavadanugrahojjhitāḥ||99||</l>
</lg>
<lg type="verse" xml:id="HV_06_100">
<l>bhagavaty anugrahaparāṅmukhe sati</l>
<l>pratipadya mārgam api taṃ durāsadam|</l>
<l>adhigacchati kvacid aṇur na kiṃcana</l>
<l>sthirapañcaparvaṇi viparyaye sthitaḥ||100||</l>
</lg>
<lg type="verse" xml:id="HV_06_101">
<l>api yatnato 'dhigatatattvamaṇḍala-</l>
<l>prakṛtipratānagahanādiko nṛṇām|</l>
<l>bhavadāgamāmṛtabahiṣkṛtaḥ pumān</l>
<l>param eti pāśavamatānusāritām||101||</l>
</lg>
<lg type="verse" xml:id="HV_06_102">
<l>avirugṇamohagahanāḥ kiletarā</l>
<l>malinātmabhiḥ paśumatapradīpakaiḥ|</l>
<l>bhavadāgamānadhigamād asaṃśayaṃ</l>
<l>tamasaiva saṃpapṛcire 'ṇusaṃpadaḥ||102||</l>
</lg>
<lg type="verse" xml:id="HV_06_103">
<l>prakṛtir na cetayata eva kiṃcana</l>
<l>tridaśādhinātha puruṣo 'py udāsitā|</l>
<l>tad anugrahaṃ prathitacetanakriyaḥ</l>
<l>kuruṣe tvam eva kila bhuktimuktidaḥ||103||</l>
</lg>
<pb n="94" />
<lg type="verse" xml:id="HV_06_104">
<l>api dharmaleśasamatāviḍambanād</l>
<l>apṛthaktva eva puruṣeśayoḥ sthitāḥ|</l>
<l>bhavadāgamāmṛtabahiṣkṛtāḥ pare</l>
<l>kṛtino bhavanti na vivektum antaram||104||</l>
</lg>
<lg type="verse" xml:id="HV_06_105">
<l>dvividho hi śabdanikurumba uccakaiḥ</l>
<l>śivaśāsanetaramataprakāśakaḥ|</l>
<l>jagataḥ parāparaphalaikahetutāṃ</l>
<l>pratipadyate bhava bhavatpraṇetṛkaḥ||105||</l>
</lg>
<lg type="verse" xml:id="HV_06_106">
<l>harigopakagrahahimāṃśubhāskara-</l>
<l>prakṛtaprakāśasadṛśī catuṣṭayī|</l>
<l>suranātha saṃvid iha saṃpravartate</l>
<l>tvadanugrahopahitatāratamyabhāk||106||</l>
</lg>
<lg type="verse" xml:id="HV_06_107">
<l>akathaṃkathatvam aviparyayāgamāt</l>
<l>sphuṭam ārivāṃsa iha yogavartmanā|</l>
<l>na bhavanti kecana bhavadguṇāñjitāḥ</l>
<l>punar ājavañjavajuṣo vivekinaḥ||107||</l>
</lg>
<lg type="verse" xml:id="HV_06_108">
<l>gaganāsane kṣatatamāḥ kṛtasthitiḥ</l>
<l>sakalaṃ didarśayiṣur ātmavaibhavam|</l>
<l>vimalaiḥ svaśaktikiraṇaiḥ prasedivān</l>
<l>udamīmilas tvam aṇusaṃhater jñatām||108||</l>
</lg>
<lg type="verse" xml:id="HV_06_109">
<l>citiśaktitām avikalārthavittayā</l>
<l>sakalārthakārakatayā ca kartṛtām|</l>
<l>aṇumaṇḍalasya bhavatānugṛhṇatā</l>
<l>kriyate sureśa sadṛśatvam ātmanaḥ||109||</l>
</lg>
<lg type="verse" xml:id="HV_06_110">
<l>bhavato 'vyayāt sadasatātmanaḥ purā</l>
<l>niriyāya yat kila ninādarūpabhāk|</l>
<l>dadhad īśa śāstram anaghaṃ sadāśivo</l>
<l>bubudhe 'rthatattvam akhilaṃ tadāśrayam||110||</l>
</lg>
<lg type="verse" xml:id="HV_06_111">
<l>kramaśo 'py anantamukharudramaṇḍala-</l>
<l>sthirasaṃpradāyagatavastuvistaram|</l>
<l>giriśo 'bhyabhāṣata caturbhir ānanair</l>
<l>bahubhedamantragahanaṃ tad adbhutam||111||</l>
</lg>
<lg type="verse" xml:id="HV_06_112">
<l>sadalaṃ vikāsi guṇakesarotkaraṃ</l>
<l>sphuṭadharmanālam amalātmatāṃ dadhat|</l>
<l>madhuvarṣi nātha bhavadānanād abhūt</l>
<l>sphuṭaṣaṭpadārtham iha śāstrapaṅkajam||112||</l>
</lg>
<lg type="verse" xml:id="HV_06_113">
<l>sakalārthavādanijaśaktitāṃ gataiḥ</l>
<l>sahakārisaṃhitaviśeṣavṛttibhiḥ|</l>
<l>grathitākṣarair jagati viśvarūpatām</l>
<l>iva garbhitāvikalavāṅmayaṃ gataiḥ||113||</l>
</lg>
<lg type="verse" xml:id="HV_06_114">
<l>kṛtasādhakābhyudayamantramaṇḍala-</l>
<l>prakṛtisphuṭāṣṭavidhavargavigrahā|</l>
<l>trivibhedatattvapariniṣṭhitasthitis</l>
<l>tava śaktir ānanabhavā hi mātṛkā||114|| </l>
</lg>
<p>
(yugmam)
</p>
<lg type="verse" xml:id="HV_06_115">
<l>bhavadānanābhyuditamātṛkākṣara-</l>
<l>grathitā bhavanti bhava mantravigrahāḥ|</l>
<l>nirapekṣatām upagatā vimuktaye</l>
<l>bhavabhogadās tu viparītavṛttayaḥ||115||</l>
</lg>
<lg type="verse" xml:id="HV_06_116">
<l>dhruvam ūrdhvavarti padam ārurukṣatām</l>
<l>adhirohiṇī nikhilavastupaddhatiḥ|</l>
<l>bhagavan vyadhāyi bhavataiva yogināṃ</l>
<l>nijaśaktibhittighaṭitāvalambanā||116||</l>
</lg>
<pb n="95" />
<lg type="verse" xml:id="HV_06_117">
<l>api vālakoṭiśatabhāgavigrahaḥ</l>
<l>ṣaḍupādhikām api vidhāya paddhatim|</l>
<l>sthita eka eva bhagavann aho bhavān</l>
<l>vidadhāti cetasi na kasya vismayam||117||</l>
</lg>
<lg type="verse" xml:id="HV_06_118">
<l>bhavadīritaḥ sphuṭam ananta eva hi</l>
<l>prathamaṃ guhāṃ guṇamayīm acukṣubhat|</l>
<l>asṛjat tadādi sa sitāsitaṃ jagad</l>
<l>vasudhāvasānam iti nātha śuśrumaḥ||118||</l>
</lg>
<lg type="verse" xml:id="HV_06_119">
<l>suranātha yā jagati tattadātmikāḥ</l>
<l>śivaśaktayo vidadhati kriyāḥ kramāt|</l>
<l>bhava tābhir eva jagad etad icchayā</l>
<l>niravīvṛtat sakalamantranāyakaḥ||119||</l>
</lg>
<lg type="verse" xml:id="HV_06_120">
<l>bhavadicchayaiva vinirodhavartitāṃ</l>
<l>paratantratāṃ ca jagatām upeyuṣām|</l>
<l>sthitirakṣaṇādikavidhāyinaḥ kvacin</l>
<l>na calanti nātha kila mantranāyakāḥ||</l>
</lg>
<lg type="verse" xml:id="HV_06_121">
<l>kamalāsanaprabhṛtayaḥ surādhipā</l>
<l>bhavadīritās tridaśanātha sāñjanāḥ|</l>
<l>trividhasthiter bhuvanasaṃtateḥ</l>
<l>kramād udayasthitipralayahetutāṃ gatāḥ||121||</l>
</lg>
<lg type="verse" xml:id="HV_06_122">
<l>tava mūrtitām upagatāḥ sureśa ye</l>
<l>prathitāḥ kṛśānupṛṣadaśvabhānavaḥ|</l>
<l>udapādi tebhya iha pāvanīkramāt</l>
<l>sakalāṅgasauṣṭhavayutā kila trayī||122||</l>
</lg>
<lg type="verse" xml:id="HV_06_123">
<l>karaṇātmatām upagatena sarvataḥ</l>
<l>śrutivartmanā ya iha nātha sādhyate|</l>
<l>sahasiddham eva tam uśanti sūrayas</l>
<l>tava dharmam īśa nirupaplavasthitim||123||</l>
</lg>
<pb n="96" />
<lg type="verse" xml:id="HV_06_124">
<l>bhavadicchayā karaṇabhedavartinaḥ</l>
<l>sukham āsate varada cakravartinaḥ|</l>
<l>sphuṭasārvakāmikaguhābilāntara-</l>
<l>pratibaddhacitrabhuvanavyapāśrayāḥ||124||</l>
</lg>
<lg type="verse" xml:id="HV_06_125">
<l>bhavatā kadācid anadhiṣṭhitātmanāṃ</l>
<l>prakṛtisvabhāvaparamāṇukarmaṇām|</l>
<l>ghaṭate vicetanatayoditāparaiḥ</l>
<l>śapathair api kvacana naiva kartṛtā||125||</l>
</lg>
<lg type="verse" xml:id="HV_06_126">
<l>kalayā kilodvalitacetanasthitiḥ</l>
<l>pratipadyamānaviṣayaś ca vidyayā|</l>
<l>dṛḍharāgarañjitamanā bhavaty ayaṃ</l>
<l>bhavadicchayā prakṛtibhogabhāg aṇuḥ||126||</l>
</lg>
<lg type="verse" xml:id="HV_06_127">
<l>trividhena kañcukamalena rūṣitān</l>
<l>gahanopabhogakuharābhipātinaḥ|</l>
<l>apakṛṣya pudgalagaṇān guhābilād</l>
<l>avadātatāṃ nayasi dūram icchayā||127||</l>
</lg>
<lg type="verse" xml:id="HV_06_128">
<l>avaśānmanoviṣayaśaṣpamaṇḍalīm</l>
<l>abhilāṣukāṃś ciram adhomukhasthitīn|</l>
<l>tvam anugrahonmathitapāśasaṃcayān</l>
<l>na paśūn pramocayasi pañcadharmaṇaḥ||128||</l>
</lg>
<lg type="verse" xml:id="HV_06_129">
<l>pratibudhyate viṣayavarti vastu sac</l>
<l>citiśaktir askhalitavṛttir āṇavī|</l>
<l>dvitayātmatām upagatādbhutasthitiḥ</l>
<l>sakalāṃ prabodhayati tāṃ tu tāvakī||129||</l>
</lg>
<lg type="verse" xml:id="HV_06_130">
<l>api paddhater abhividhau vyavasthitaḥ</l>
<l>puruṣo 'ṇur eṣa dṛḍhapāśarūpayā|</l>
<l>parato nu bhoktum alam ātmagocarāt</l>
<l>tava nātha śaktikalayā niyojitaḥ||130||</l>
</lg>
<lg type="verse" xml:id="HV_06_131">
<l>vivṛṇoty apoḍhaparamārthasatsthitiṃ</l>
<l>sthagayaty api sphuritarūpam eva yā|</l>
<l>na sa māyayā tava tayā viḍambyate</l>
<l>tvayi yasya bhāvavinibandhanaṃ manaḥ||131||</l>
</lg>
<pb n="97" />
<lg type="verse" xml:id="HV_06_132">
<l>sukhavedanāmṛtataraṅgiṇījalair</l>
<l>abhiṣicyamānavapuṣas tavecchayā|</l>
<l>vinivṛttim aśnuvata eva sarvato</l>
<l>bhava cetanatvasamavāyino malāḥ||132||</l>
</lg>
<lg type="verse" xml:id="HV_06_133">
<l>pratipannaśāktavibhavāḥ prasādinā</l>
<l>bhavatā cirād anugṛhītaciddṛśaḥ|</l>
<l>upapattidhāmasu na teṣu teṣv amī</l>
<l>bhagavan bhavanti phalabhogino 'ṇavaḥ||133||</l>
</lg>
<lg type="verse" xml:id="HV_06_134">
<l>tvayi nātha dharmajaladatvam īyuṣi</l>
<l>sravati prakāmam amṛtaṃ guhāśaye|</l>
<l>sphuṭaśaktiśuktikṛtasaṃskṛtiḥ kramād</l>
<l>aṇubindur eti śucimauktikātmatām||134||</l>
</lg>
<lg type="verse" xml:id="HV_06_135">
<l>upasaṃhṛtānyaviṣayānupapluta-</l>
<l>stimitāntarātmakaraṇoditasthitiḥ|</l>
<l>matimān bhavantam avalokya kevalaṃ</l>
<l>sakalārthadṛg bhavati yat tad adbhutam||135||</l>
</lg>
<lg type="verse" xml:id="HV_06_136">
<l>smṛtileśato 'pi bhavabandhanacchidaḥ</l>
<l>sphuṭatāpravṛttim iva nātha kālikām|</l>
<l>vyapanetum ātmaparamāṇusaṃśrayāṃ</l>
<l>tava śaktir eva malavāsanāṃ kṣamā||136||</l>
</lg>
<lg type="verse" xml:id="HV_06_137">
<l>parimṛṣṭakālikam avāpya hematāṃ</l>
<l>na yathaiti tāmram iha tāmratāṃ punaḥ|</l>
<l>vimalīkṛtaṃ sad aṇutattvam icchayā</l>
<l>tava nātha na rcchati tathā svavāsanām||137||</l>
</lg>
<pb n="98" />
<lg type="verse" xml:id="HV_06_138">
<l>prakṛtiḥ pumān praṇava ity amī trayaḥ</l>
<l>suranātha kūpaghaṭarajjuvat sthitāḥ|</l>
<l>apakarṣasi tvam upari sthito dṛḍhaṃ</l>
<l>karaṇaprapañcarahito 'ṇum adbhutam||138||</l>
</lg>
<lg type="verse" xml:id="HV_06_139">
<l>iyam antaraṅgabahiraṅgarūpatāṃ</l>
<l>dadhatī kalāpariṇatir dvidhā sthitā|</l>
<l>aṇubandhavṛttir anulomavartinī</l>
<l>pratilomataḥ punar apohyate tvayā||139||</l>
</lg>
<lg type="verse" xml:id="HV_06_140">
<l>apadatrayasya guṇaliṅgaśūnyatām</l>
<l>upajagmuṣaḥ kṛtahṛdambarasthiteḥ|</l>
<l>vyapalīnasāṃpratabhaviṣyadarthatā-</l>
<l>viṣayo 'ṇur īśa bhavati tvadāśrayāt||140||</l>
</lg>
<lg type="verse" xml:id="HV_06_141">
<l>ravidīdhitivyatikarād ime yathā</l>
<l>prakaṭībhavanti bhava cākṣuṣā guṇāḥ|</l>
<l>tava saṃnidher anaghavṛttayas tathā</l>
<l>viśadībhavanti puruṣavyapāśrayāḥ||141||</l>
</lg>
<lg type="verse" xml:id="HV_06_142">
<l>vikalo 'pi san sakalaśaktisaṃkṣayād</l>
<l>asahāya eva puruṣo 'tidurgamam|</l>
<l>apavargamārgam upagacchatīśa yad</l>
<l>bhavati praseduṣi na tat kilādbhutam||142||</l>
</lg>
<pb n="99" />
<lg type="verse" xml:id="HV_06_143">
<l>amanaskayogagatisaṃśitavratair</l>
<l>yad avāpyate kila nirañjanaṃ padam|</l>
<l>nirupaplavāṃ ca dadhad ātmani sthitiṃ</l>
<l>bhava nāntarīyakam anugrahasya tat||143||</l>
</lg>
<lg type="verse" xml:id="HV_06_144">
<l>sphuṭayogadharmajanitād anugrahāt</l>
<l>kuśalo nije paragate tathātmani|</l>
<l>aṇucetaso vyatikarāt tavecchayā</l>
<l>viṣayāntareṣu ca tanoti saṃvidam||144||</l>
</lg>
<lg type="verse" xml:id="HV_06_145">
<l>abhimānakāryam iti yan na kathyate</l>
<l>na bibhartti śabdaguṇatāṃ yad avyayam|</l>
<l>na ca yatra visphurati tārakāgaṇo</l>
<l>gatir asti yatra na nabhasvataḥ kvacit||145||</l>
</lg>
<lg type="verse" xml:id="HV_06_146">
<l>yad anāvṛtatridaśakārmukāṅkitaṃ</l>
<l>vicaranti yatra na payodapaṅktayaḥ|</l>
<l>avalokya tatra nabhasi vyavasthitaṃ</l>
<l>kṛtino bhavantam apavargam adhyaguḥ||146||</l>
</lg>
<p>
(yugmam)
</p>
<lg type="verse" xml:id="HV_06_147">
<l>upasaṃhitātmavibhavas tvayā pumān</l>
<l>kṛtakṛtyatojjhitabhavābhavakramaḥ|</l>
<l>sthitimān nirūpitapadārthapañcakaḥ</l>
<l>sadṛśatvam eti tava patyur adbhutam||147||</l>
</lg>
<lg type="verse" xml:id="HV_06_148">
<l>aṇumaṇḍalīm anujighṛkṣato vibhos</l>
<l>taraṇer ivākaluṣatāṃ prabhā gatā|</l>
<l>śivaśaktir īśa bhavataḥ pravartate</l>
<l>dvividhā parāparavibhedavartinī||148||</l>
</lg>
<lg type="verse" xml:id="HV_06_149">
<l>bhavato bhavodbhava bhavābhavasthiteḥ</l>
<l>pratipannapudgalavibhaktavaibhavāt|</l>
<l>adhigamya śaktyupakṛtaikacittatāṃ</l>
<l>caturarthagocaragatir bhavaty aṇuḥ||149||</l>
</lg>
<pb n="100" />
<lg type="verse" xml:id="HV_06_150">
<l>avibheda eva kila dharmadharmiṇoḥ</l>
<l>pṛthag asti vṛttir iha nāpi vṛttimān|</l>
<l>tad abhāvam eva bhava cetaso 'pare</l>
<l>kathayanti yogam aviruddhavartinaḥ||150||</l>
</lg>
<lg type="verse" xml:id="HV_06_151">
<l>sati caivam abhyupagate vimuktibhāṅ</l>
<l>nanu sarva eva viniruddhacetanaḥ|</l>
<l>sphuṭam aprayatnam iha sa prasajyate</l>
<l>bhavadicchayā tu vimalaḥ sa muktibhāk||151||</l>
</lg>
<lg type="verse" xml:id="HV_06_152">
<l>dvividhātmanā bhavadanugraheṇa ye</l>
<l>viṣayīkṛtā vṛṣagate kilākalāḥ|</l>
<l>tava tulyatāṃ dadhati te guhāñjana-</l>
<l>vyatiriktajanmagatitāṃ tathāṇavaḥ||152||</l>
</lg>
<lg type="verse" xml:id="HV_06_153">
<l>vasudhādiṣu tridaśayonivartināṃ</l>
<l>parameṣṭhiniṣṭham ajitottarottaram|</l>
<l>sthitam īśvaratvam aṇimādi yad vibho</l>
<l>bhavadicchayātra tad aho vijṛmbhitam||153||</l>
</lg>
<lg type="verse" xml:id="HV_06_154">
<l>upajagmuṣā sakaladharmarūpatāṃ</l>
<l>bhavatā samarthitacidātmavaibhavam|</l>
<l>sakalakriyāsu suranātha ceṣṭate</l>
<l>nirupaplavaṃ bhuvanapāśamaṇḍalam||154||</l>
</lg>
<pb n="101" />
<lg type="verse" xml:id="HV_06_155">
<l>tava śaktir apratihatātmavaibhava-</l>
<l>prabhutānvitā ca samadhiṣṭhitā yayā|</l>
<l>vicalanti nātmaparamāṇavaḥ kvacid</l>
<l>bhava kṛtyavastuṣu parāparātmasu||155||</l>
</lg>
<lg type="verse" xml:id="HV_06_156">
<l>bhavadātmakaṃ sakalamantramaṇḍalaṃ</l>
<l>surasaṃhatiś ca bhagavaṃs tvadātmikā|</l>
<l>trividhe guṇatrayamaye jagaty aho</l>
<l>na tad asti yat kila vinākṛtaṃ tvayā||156||</l>
</lg>
<lg type="verse" xml:id="HV_06_157">
<l>paripūritākhilaparāparātmaka-</l>
<l>pratibandhaśūnyaphalasaṃvido 'vyayāḥ|</l>
<l>anivāritāmṛtapayaścyuto vibhos</l>
<l>tava śaktayo bhuvanakāmadhenavaḥ||157||</l>
</lg>
<lg type="verse" xml:id="HV_06_158">
<l>bhavadicchayā hy anugṛhītacetasaḥ</l>
<l>śatarudravīramukharudranāyakāḥ|</l>
<l>kamalāsanādiguṇabhogayoginaḥ</l>
<l>praviśanti dhāma kila śaivam adbhutam||158||</l>
</lg>
<lg type="verse" xml:id="HV_06_159">
<l>paṭalādibhiḥ sakaladṛkkriyātmakaṃ</l>
<l>pihitaṃ na paśyati yathā vilocanam|</l>
<l>sthagitaṃ malair bhavadanugrahād ṛte</l>
<l>na tatheśa kiṃcid aṇutattvam īkṣate||159||</l>
</lg>
<lg type="verse" xml:id="HV_06_160">
<l>anurañjitākhilaguṇo bhavadguṇair</l>
<l>bhavapañjaraṃ dṛḍham anañjanāñjasā|</l>
<l>parimṛṣṭagāḍhamalapañcakasthitiḥ</l>
<l>puruṣo bhanakti bhagavaṃs tvadāśrayāt||160||</l>
</lg>
<lg type="verse" xml:id="HV_06_161">
<l>apahāya yadvad iha nātha nīlatāṃ</l>
<l>vaṭapādapacchada upaiti pītatām|</l>
<l>paśutām apojjhya tava śāsane sthitaḥ</l>
<l>śivatāṃ sureśa kila tadvad ety aṇuḥ||161||</l>
</lg>
<pb n="102" />
<lg type="verse" xml:id="HV_06_162">
<l>hṛdi saṃvidaṃśubhir adhīśa tāvakair</l>
<l>avarugṇasaṃtamasabandhaviplave|</l>
<l>sakalaṃ kalāpuruṣayoḥ kilāntaraṃ</l>
<l>kuśalo 'dhigamya niyamād vimucyate||162||</l>
</lg>
<lg type="verse" xml:id="HV_06_163">
<l>malinatvam īyuṣi yathā na darpaṇe</l>
<l>pratibimbam asphuṭatayā vibhāvyate|</l>
<l>suranātha cetasi malaughaviplute</l>
<l>niyamān nisargavimalas tathā bhavān||163||</l>
</lg>
<lg type="verse" xml:id="HV_06_164">
<l>sakalādhikāranijaśaktimaṇḍala-</l>
<l>sphuṭavigrahākṣabhuvanādhiko nṛṇām|</l>
<l>bhavabandham andhatamasasya tanvataḥ</l>
<l>praṇihaṃsi haṃsa nibirīsasaṃpadaḥ||164||</l>
</lg>
<lg type="verse" xml:id="HV_06_165">
<l>pratibhāgatāṣṭavidhasaṃvidarciṣaḥ</l>
<l>pratilaṅghya vartma suranātha ṣaḍvidham|</l>
<l>samaye sthitās tava nirañjanaṃ padaṃ</l>
<l>praviśanti śāntamanaso manasvinaḥ||165||</l>
</lg>
<lg type="verse" xml:id="HV_06_166">
<l>dadhataṃ nirāvaraṇacitsvarūpatāṃ</l>
<l>dhruvam apratarkyam amṛtaṃ guhāśayam|</l>
<l>sthiragauṇagāhanikagauhamaulatā-</l>
<l>pratipannabhinnanijaśaktivigraham||166||</l>
</lg>
<pb n="103" />
<lg type="verse" xml:id="HV_06_167">
<l>sakalaṃ kalāvirahitaṃ plavojjhitaṃ</l>
<l>nirupaplavaṃ bahirupaplavasthitim|</l>
<l>sthitam adhvanaḥ ṣaḍavadher upary ato</l>
<l>vyativṛttaśāntam anaghaṃ śivaṃ param||167||</l>
</lg>
<lg type="verse" xml:id="HV_06_168">
<l>pratibhādvayātigam ameyatādika-</l>
<l>sphuṭadharmayogam anupākhyatāṃ gatam|</l>
<l>aṇum ādidevam anaṇuṃ ca sarvato-</l>
<l>mukhamūrdhapāṇicaraṇekṣaṇaṃ vibhum||168||</l>
</lg>
<lg type="verse" xml:id="HV_06_169">
<l>nirupaplavasthitinijāṅgadīpita-</l>
<l>sthirapañcavaktramayavigrahagraham|</l>
<l>sakalapramāṇaviṣayātigasthiti-</l>
<l>pratipattiśūnyagahanātmatāṃ gatam||169||</l>
</lg>
<lg type="verse" xml:id="HV_06_170">
<l>pratipadya śaṃkara bhavantam avyayaṃ</l>
<l>sukhaduḥkhamohaparihīṇacetanaḥ|</l>
<l>vyativṛttatantumayabandhanāṣṭako</l>
<l>bhagavan bhavān iva bhavaty aṇuḥ sphuṭam||170|| </l>
</lg>
<p>
(pañcabhiḥ kulakam)
</p>
<lg type="verse" xml:id="HV_06_171">
<l>vivṛtaṃ jagatkavalanaikatṛṣṇayā</l>
<l>tava tāmratālu mukhamaṇḍalaṃ kṣaye|</l>
<l>śriyam eti lagnaśatapattrapāṭalaṃ</l>
<l>sphurad arkabimbam iva dakṣiṇāspadam||171||</l>
</lg>
<lg type="verse" xml:id="HV_06_172">
<l>pṛthujūṭabandhabhujagādhipasphurat-</l>
<l>phaṇacakravālamaṇiraśmirañjitaḥ|</l>
<l>śirasi sthitaḥ śriyam asau tanoti te</l>
<l>dhṛtasāṃdhyarāga iva bālacandramāḥ||172||</l>
</lg>
<lg type="verse" xml:id="HV_06_173">
<l>bhavato 'vataṃsaśaśiraśmimaṇḍala-</l>
<l>cchuritaṃ virājati lalāṭalocanam|</l>
<l>smarabhasmaśeṣaracitām iva śriyaṃ</l>
<l>dadhatā kṛtāspadam ayugmarociṣā||173||</l>
</lg>
<pb n="174" />
<lg type="verse" xml:id="HV_06_174">
<l>jvalitānalena ghaṭitācyutatviṣā</l>
<l>pṛthuhetiśoṣitasurāpagāmbhasā|</l>
<l>viśikhena dehitha purā puratrayaṃ</l>
<l>nayanena manmatham athordhvavartinā||174||</l>
</lg>
<lg type="verse" xml:id="HV_06_175">
<l>tava nātha nūtana ghanāsitoraga-</l>
<l>grathitā vibhāti vikaṭā jaṭāvalī|</l>
<l>parivartanākulalalāṭalocana-</l>
<l>jvaladagnidhūmavalayeva piṅgalā||175||</l>
</lg>
<lg type="verse" xml:id="HV_06_176">
<l>pratipadya kṛṣṇarajanīmayaṃ vapur</l>
<l>girikanyakeva tava nojjhati kṣaṇam|</l>
<l>sphuṭakālakūṭaviṣadhūsaraprabhā-</l>
<l>paṭalacchalena pṛthukaṇṭhamaṇḍalam||176||</l>
</lg>
<lg type="verse" xml:id="HV_06_177">
<l>dahane purāṃ kṣitirathasya cakratāṃ</l>
<l>gamitaṃ tvayā śiśiraraśmimaṇḍalam|</l>
<l>pratibaddhalakṣmamalinodaracchavi-</l>
<l>sphuṭanābhirandhram iva nātha lakṣyate||177||</l>
</lg>
<lg type="verse" xml:id="HV_06_178">
<l>bahuśo vyatītagaṇaneṣu viṣṭapa-</l>
<l>pralayāgameṣu suranātha saṃbhṛtam|</l>
<l>grahacakravālam amalaṃ karoti te</l>
<l>sphaṭikākṣasūtravalayaprayojanam||178||</l>
</lg>
<lg type="verse" xml:id="HV_06_179">
<l>sphuṭakālakūṭaviṣakūṭakaṃdharā-</l>
<l>kṛtanīrabhāraguruvāridabhramaḥ|</l>
<l>upadeśalābharabhasād ivāgratas</l>
<l>tava nātha nṛtyati kumāracandrakī||179||</l>
</lg>
<lg type="verse" xml:id="HV_06_180">
<l>karaṇāṅgahāravidhibhiḥ savistaraiḥ</l>
<l>sakalāsu śaṃkara niśāsu nṛtyatā|</l>
<l>kriyate tvayānukṛtir ātmano vibho</l>
<l>sacarācaraṃ jagad avāpya tasthuṣaḥ||180||</l>
</lg>
<lg type="verse" xml:id="HV_06_181">
<l>pratipannagotraghaṭanaḥ kṛtasthitiḥ</l>
<l>pitṛsadmani tvam aniśaṃ samātṛke|</l>
<l>bhagavann anādir aja ity api sphuṭaṃ</l>
<l>puruṣaḥ purātana iti pragīyase||181||</l>
</lg>
<lg type="verse" xml:id="HV_06_182">
<l>tava pādapadmanakhadarpaṇodara-</l>
<l>pratibimbitair api laghūkṛtātmabhiḥ|</l>
<l>adhigamyate hara mahattvam ānataiḥ</l>
<l>sakalātiśāyisuradaityamaṇḍalaiḥ||182||</l>
</lg>
<pb n="105" />
<lg type="verse" xml:id="HV_06_183">
<l>sasurāsurasya jagataḥ śaraṇyatāṃ</l>
<l>bhavato gatasya caraṇāmbujadvayam|</l>
<l>janatā namaty avanatāpi kutracid</l>
<l>dhruvam āśuśukṣaṇiśikheva naity adhaḥ||183||</l>
</lg>
<lg type="verse" xml:id="HV_06_184">
<l>kṣititoyamārutakṛśānubhānumad-</l>
<l>gaganāmṛtāṃśuyajamānamūrtaye|</l>
<l>bhavate matidhvanivikalpagocara-</l>
<l>vyativṛttarūpa paramātmane namaḥ||184||</l>
</lg>
<lg type="verse" xml:id="HV_06_185">
<l>sudhiyo 'pi nātha matiśabdagocarās</l>
<l>tvayi na sthitiṃ vidadhatīha kalpanāḥ|</l>
<l>guṇaleśasūktiṣu yataḥ stuto mayā</l>
<l>satṛṣāpi tadvyavasitād viramyate||185||</l>
</lg>
<lg type="verse" xml:id="HV_06_186">
<l>atidūravṛttir api yena dṛśyase</l>
<l>nahi rūpyase 'ntikagato 'pi yena vā|</l>
<l>pratijṛmbhate suraguror anugrahaḥ</l>
<l>sa viparyayaś ca tava kena hetunā||186||</l>
</lg>
<lg type="verse" xml:id="HV_06_187">
<l>athavāstu tāvad idam adbhutāspadaṃ</l>
<l>tava ceṣṭitaṃ pratighaśūnyasaṃvidaḥ|</l>
<l>śṛṇu yan nidhāya manasi vyapāśritāḥ</l>
<l>śaraṇaṃ bhavantam ajam avyayaṃ vayam||187||</l>
</lg>
<lg type="verse" xml:id="HV_06_188">
<l>sukham ekadā sthitavato himācale</l>
<l>smitabhinnavaktraparihāsapeśalam|</l>
<l>girikanyayā nibhṛtam etya pṛṣṭhataḥ</l>
<l>karapaṅkajasthagitamuktacakṣuṣaḥ||188||</l>
</lg>
<lg type="verse" xml:id="HV_06_189">
<l>sahasā vilocanavinākṛtaṃ purā</l>
<l>puruṣaṃ purāṇapuruṣāt tvad utthitam|</l>
<l>kṣayakālakālarajanīmukhocchvasat-</l>
<l>timiraughabījam iva nātha śuśruma||189|| </l>
</lg>
<p>
(yugmam)
</p>
<lg type="verse" xml:id="HV_06_190">
<l>kṛtayā tadāndhaka iti sphuṭārthayā</l>
<l>sa jagattrayaprathitayātha saṃjñayā|</l>
<l>tanayārthine ditisutāya duścaraṃ</l>
<l>carate tapo 'tra samaye dade tvayā||190||</l>
</lg>
<lg type="verse" xml:id="HV_06_191">
<l>abhigamya vṛddhim atha tasya mandire</l>
<l>sa manoramāṅkaparivṛttilālitaḥ|</l>
<l>upacakrame 'ndhatamasacchidonmukhaś</l>
<l>carituṃ suduścaram anargalaṃ tapaḥ||191||</l>
</lg>
<pb n="106" />
<lg type="verse" xml:id="HV_06_192">
<l>cirakālasaṃbhṛtimatā praseduṣas</l>
<l>tapasā sa labdhanayanaḥ svayaṃbhuvaḥ|</l>
<l>pratimallatārahitadevadānavaṃ</l>
<l>jagatāṃ prabhutvam anapāyam āsadat||192||</l>
</lg>
<lg type="verse" xml:id="HV_06_193">
<l>dalitāndhakāranikaraṃ marīcibhis</l>
<l>taduraḥsthale sthitim avāpya vaiṣṇavam|</l>
<l>sphurad arkamaṇḍalam ivāstasānuni</l>
<l>vrajati sma cakram api niṣpratāpatām||193||</l>
</lg>
<lg type="verse" xml:id="HV_06_194">
<l>tenorjitena vijitasya harer amarṣa-</l>
<l>gharmāmbuśīkarakaṇāvalir āhaveṣu|</l>
<l>vaktraṃ mamārja vikaṭabhrukuṭīvibhaṅga-</l>
<l>cchāyāmalīmasam ivāviralaṃ galantī||194||</l>
</lg>
<lg type="verse" xml:id="HV_06_195">
<l>so 'smākam īśa karadīkṛtalokapāla-</l>
<l>lakṣmīsamākulitaśekharaśāsanaśrīḥ|</l>
<l>bandigrahaṃ vyadhita ketanakānanāgra-</l>
<l>nityānubandhayugapatsthitibandhahetoḥ||195||</l>
</lg>
<lg type="verse" xml:id="HV_06_196">
<l>tat prāptakālam iha yat kuru tat tvam anvag</l>
<l>āyāta eva harir eṣa salokapālaḥ|</l>
<l>saṃsārasāgaram api sphuṭam uttitīrṣor</l>
<l>ekaḥ plavas tvam anaghaḥ kim utārtiduḥkham||196||</l>
</lg>
<lg type="verse" xml:id="HV_06_197">
<l>iti vacanam udīryāvāṅmukhe tatra tūṣṇīṃ</l>
<l>sthitavati kṛtapūrvābhyāgamānāṃ tadānīm|</l>
<l>sapadi gaṇapatīnāṃ krodhalīlāpravṛttiḥ</l>
<l>karatalamalanena kṣuṇṇaratnormikāsīt||197||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhagavatstutivarṇano nāma ṣaṣṭhaḥ
sargaḥ|
</p>
</div>
<div n="07" type="chapter">
<pb n="107" />
<p>
saptamaḥ sargaḥ|
</p>
<lg type="verse" xml:id="HV_07_1">
<l>krūrakrudhāmatha karābhihatāṃsakūṭa-</l>
<l>mullāsitabhrukuṭi dantavighaṭṭitauṣṭham|</l>
<l>teṣāmanekavidhaghoravikāraceṣṭa-</l>
<l>mātāmradṛṣṭi sadasi sphuritaṃ tadāsīt||1||</l>
</lg>
<lg type="verse" xml:id="HV_07_2">
<l>vinyastapādabharakampitakuṭṭimāgra-</l>
<l>māghaṭṭanāvighaṭitāmalamaulibandham|</l>
<l>krodhaḥ sabhāṃ nyaviśatāṅgadakoṭilagna-</l>
<l>visrastakomaladukūladaśaṃ smarāreḥ||2||</l>
</lg>
<lg type="verse" xml:id="HV_07_3">
<l>vakṣaḥsthale gaṇapateḥ kupitasya hāra-</l>
<l>cchedocchaladbahalamauktikapaṅktirādhāt|</l>
<l>prāgvidrutāṅkaśaraṇāgataśatrulakṣmī-</l>
<l>svedodabindubisaracchuriteva śobhām||3||</l>
</lg>
<lg type="verse" xml:id="HV_07_4">
<l>chāyāṃ kiranmalinitāmbaradigvibhāgā-</l>
<l>māvirbhavadbhrukuṭibhaṅgabhayānakena|</l>
<l>vaktreṇa kālamusalaḥ sakalāriloka-</l>
<l>saṃhārarātrighaṭanāmiva kartumaicchat||4||</l>
</lg>
<lg type="verse" xml:id="HV_07_5">
<l>saṃrambhagarbhagurumanyumanāścakāra</l>
<l>huṃkārabhairavaravaṃ yudhi vīrabhadraḥ|</l>
<l>jṛmbhāvikāsivikaṭānanakaṃdarādhaṃ-</l>
<l>bhāgāntarālakuharapratiśabdadīrgham||5||</l>
</lg>
<lg type="verse" xml:id="HV_07_6">
<l>uddāmaroṣabharanirbharabhairavīya-</l>
<l>bhīyantraṇārahitahuṃkṛtanādasāndrāḥ|</l>
<pb n="108" />
<l>aṃsasthalābhihatitāraravā bhaṭānāṃ</l>
<l>saṃdhiṃ kahaṃcidabhidanna divaspṛthivyoḥ||6||</l>
</lg>
<lg type="verse" xml:id="HV_07_7">
<l>cikṣepa pāṇikamalena rupā vilūya</l>
<l>viṣyandisāndramakarandavilīnabhṛṅgām|</l>
<l>kaṇṭhasrajaṃ ratarasāgataśatrulakṣmī-</l>
<l>līlāvighātarabhasādiva meghanīlaḥ||7||</l>
</lg>
<lg type="verse" xml:id="HV_07_8">
<l>krūrakrudhaḥ karatalena lalāṭapaṭṭa-</l>
<l>māpāṭalaṃ malayataḥ sadasi trimūrteḥ|</l>
<l>ālakṣyatopari tṛtīyavilocanasya</l>
<l>bhrūmañjarīva navadhūmaśikhotpatantī||8||</l>
</lg>
<lg type="verse" xml:id="HV_07_9">
<l>jihmībhavadbhrukuṭipāṭalarāgadṛṣṭi-</l>
<l>tiryagvivṛttavadanaṃ hasitāṃśugauraḥ|</l>
<l>śauryoṣmaṇā prathitasāranirargalena</l>
<l>bhasmībhavanniva bhujaḥ śikhināluloke||9||</l>
</lg>
<lg type="verse" xml:id="HV_07_10">
<l>vaktraṃ dadhaddaśanadaṃśabhayādivāśu</l>
<l>kampākulādharadalasthiti vajramuṣṭiḥ|</l>
<l>dordaṇḍamāhata kareṇa surāribhaṅga-</l>
<l>saṃrambharāgavikasatpulakaprabandhaḥ||10||</l>
</lg>
<lg type="verse" xml:id="HV_07_11">
<l>śvāsānilā natamukhasya karābhighāta-</l>
<l>bhinnāvaniprakaṭarandhrapathapraviṣṭāḥ|</l>
<l>pātālagarbhanalinīmanalasya cakru-</l>
<l>ruddhūtaśeṣaphaṇapāṇḍurapuṇḍarīkām||11||</l>
</lg>
<lg type="verse" xml:id="HV_07_12">
<l>uttaṃsapuṣpanavakesarasāndradhūli-</l>
<l>piṅgīkṛto madhumadena papāta bhṛṅgaḥ|</l>
<pb n="109" />
<l>nirmathnataḥ sapadi bhṛṅgiriṭerlalāṭa-</l>
<l>mūrdhvākṣitāraka ivāgniśikhāpiśaṅgaḥ||12||</l>
</lg>
<lg type="verse" xml:id="HV_07_13">
<l>roṣāruṇīkṛtadṛśo naḍakūbarasya</l>
<l>huṃkāradhūmapaṭalīṃ mukharandhrabhāgāt|</l>
<l>daityādhirājakavalīkaraṇādareṇa</l>
<l>kṛtyāmivaikṣata janaḥ sahasotpatantīm||13||</l>
</lg>
<lg type="verse" xml:id="HV_07_14">
<l>kaṇṭhāvalambimakarandarasātipāna-</l>
<l>visrambhamantharavilīnaśilīmukhaughā|</l>
<l>dṛptārisaṃgarajalāśayakuñjarasya</l>
<l>bhāti sma śṛṅkhalamivotpaladāma jiṣṇoḥ||14||</l>
</lg>
<lg type="verse" xml:id="HV_07_15">
<l>niryannakhāṃśusalilaughakṛtābhiṣeka-</l>
<l>mekaṃ sahāyamanaghaṃ yudhi manyamānaḥ|</l>
<l>bāhudrumaṃ karatalena parāmamarśa</l>
<l>durdarśamūrtiratha karśitasarvalokaḥ||15||</l>
</lg>
<lg type="verse" xml:id="HV_07_16">
<l>preṅkhallalāṭakaṣaṇotthitasāndradhūma-</l>
<l>lekhānuṣaṅgakṛtalagnakabandhamoham|</l>
<l>tigmāṃśubimbamasudarśabhayaṃkaraika-</l>
<l>mūrtiḥ sumūrtiradadarśadakarśitaśrīḥ||16||</l>
</lg>
<lg type="verse" xml:id="HV_07_17">
<l>anyonyagāḍhamalanena rarāja dhūma-</l>
<l>varticchaṭā karapuṭādviyadutpatantī|</l>
<l>īṣadvinidradalamaṇḍalapuṇḍarīka-</l>
<l>koṣodarādbhramarapaṅktirivāgnikasya||17||</l>
</lg>
<pb n="110" />
<lg type="verse" xml:id="HV_07_18">
<l>krodheśvarasya ca kirīṭakapālapaṅkti-</l>
<l>rūrdhvekṣaṇānalaśikhāpaṭalāvamarśāt|</l>
<l>saṃhārabhānukaratāpitaśailakūṭa-</l>
<l>ṭāṃkāratāraravamasphuṭaduttamāṅge||18||</l>
</lg>
<lg type="verse" xml:id="HV_07_19">
<l>niḥśeṣamākulitaśeṣaśarīranāla-</l>
<l>māghūrṇamānavikaṭābhrapalāśakhaṇḍam|</l>
<l>caṇḍeśvarasya sarupo bhuvanāravinda-</l>
<l>muṣṇoṣṇaniḥśvasitatāpavaśenaṃ mamlau||19||</l>
</lg>
<lg type="verse" xml:id="HV_07_20">
<l>sasvedaśīkaramakampata tālaketu-</l>
<l>rātāmratālutalabhīṣaṇajṛmbhavaktraḥ|</l>
<l>saṃkalpanirjitapuraḥsthitavairilakṣmī-</l>
<l>gāḍhopagūhanavaśāduta tīvramanyoḥ||20||</l>
</lg>
<lg type="verse" xml:id="HV_07_21">
<l>tiryagvivartitamukhasya lulāyaketo-</l>
<l>rhāsacchaṭādhavalabhāsmanabhakticitraḥ|</l>
<l>bāhurjayadviradahasta ivārarāja</l>
<l>pīnāṃsakūṭavikaṭonnatakumbhapīṭhaḥ||21||</l>
</lg>
<lg type="verse" xml:id="HV_07_22">
<l>sasyandire sadasi dharmajalāni sāndra-</l>
<l>sindūratāmramukharāgarucaḥ prakopāt|</l>
<l>saṃdehitendukiraṇāṅkuragauratāra-</l>
<l>hārācchabindupaṭalāni sunandakasya||22||</l>
</lg>
<lg type="verse" xml:id="HV_07_23">
<l>caṇḍe ca caukrudhipi taccaraṇātibhāra-</l>
<l>khedākulonnamitapīvaradīrghadoṣṇā|</l>
<pb n="111" />
<l>śeṣeṇa kuñcitakarālaphaṇāsahastra-</l>
<l>vistraṃsinī kṣitirabhāritarāṃ kathaṃcit||23||</l>
</lg>
<lg type="verse" xml:id="HV_07_24">
<l>kruddhaṃ mayūrapatiketanamaṃśujālai-</l>
<l>rna dvādaśāpi kakubhaḥ paridīpayantaḥ|</l>
<l>saṃhāravāsaramivātanudrunirīkṣya-</l>
<l>rūpaṃ vilocanasahastraruco na cakruḥ||24||</l>
</lg>
<lg type="verse" xml:id="HV_07_25">
<l>kṣuṇṇāṅgadāruṇaśilāśakalotthasāndra-</l>
<l>dhūlicchaṭāpaṭalakuṅkumapaṅkacarcā|</l>
<l>pañcākṣakopavikṛtiḥ kṛtamaṇḍaneva</l>
<l>sasvedaśīkarakaṇotkaramauktikāsīt||25||</l>
</lg>
<lg type="verse" xml:id="HV_07_26">
<l>diṇḍeḥ sphuliṅgakaṇikāḥ saruṣaḥ kiradbhi-</l>
<l>ranyonyapāṇimalanotthitadhūmadigdhaiḥ|</l>
<l>nāploṣi dhūrjaṭisadaḥ kathamapyathaurva-</l>
<l>saṃvāditāṃ vidadhataḥ paruṣākṣipātaiḥ||26||</l>
</lg>
<lg type="verse" xml:id="HV_07_27">
<l>viṣyandamānaghanagharmakaṇāvakīrṇa-</l>
<l>mucchvāsikuṅkumavilepanamagnidhāmnaḥ|</l>
<l>vibhrāntatārakaviśaṅkaṭaśātakaumbha-</l>
<l>śailādhirājakaṭakaśriyamāpa vakṣaḥ||27||</l>
</lg>
<lg type="verse" xml:id="HV_07_28">
<l>niṣpiṣṭahāravidhutoddhādhūlipuñja-</l>
<l>bhasmacchaṭābhiraruṇacchavilocanaśrīḥ|</l>
<l>kṣmāmaṇḍalaṃ jvara ivākulayāṃcakāra</l>
<l>durvārakopavikṛtiḥ sadasi trimūrdhā||28||</l>
</lg>
<pb n="112" />
<lg type="verse" xml:id="HV_07_29">
<l>bhāsvatphaṇāmaṇikaṇolbaṇavahnicūrṇā-</l>
<l>kalmāṣitāmbaratalānmukharandhrabhāgāt|</l>
<l>valmīkakūṭakuharāduragā ivāgni-</l>
<l>ketornirīyuratha huṃkṛtadhūmadaṇḍāḥ||29||</l>
</lg>
<lg type="verse" xml:id="HV_07_30">
<l>āmardakasya suravairivimardino 'pi</l>
<l>dikkāminīmukhanavāgurupattralekhā|</l>
<l>huṃkāradhūmapaṭalī bhuvanāravinda-</l>
<l>kopodarabhramarapaṅktiradhatta śobhām||30||</l>
</lg>
<lg type="verse" xml:id="HV_07_31">
<l>krodhāpaviṣṭaśaśabhṛtkiraṇacchaṭācha-</l>
<l>hārāvalīvivalitāgniśikhasya dhūliḥ|</l>
<l>saṃrambhavibhramadiśāmukhajṛmbhamāṇa-</l>
<l>lakṣmīkapolatalarodhrarajaśchaṭāsīt||31||</l>
</lg>
<lg type="verse" xml:id="HV_07_32">
<l>jyotiṣmataḥ śikhiśikhānikurumbapiṅga-</l>
<l>jihmotkaṭabhrukuṭibhaṅgabhayaṃkaratviṭ|</l>
<l>sāmbhobharasthirataḍidguṇameghaśobhi</l>
<l>vaktraṃ vilokya sabhayā bibhayāṃbubhūve||32||</l>
</lg>
<lg type="verse" xml:id="HV_07_33">
<l>tārasya tāratarahuṃkṛtiroṣagarbhāṃ</l>
<l>vinyasyato 'gnikapiśāṃ dṛśamāśu tiryak|</l>
<l>tattāpayogagalitātanupatrabhaṅga-</l>
<l>hemāṅgadāṃsaśikharo bhujadaṇḍa āsīt||33||</l>
</lg>
<pb n="113" />
<lg type="verse" xml:id="HV_07_34">
<l>niḥśeṣamekakavalagrahasauṣṭhavena</l>
<l>mṛtyoriva tribhuvanaṃ-saruṣo jighatsoḥ|</l>
<l>jṛmbhāvikāsi vadanaṃ vikarālajihva-</l>
<l>mālokya saṃsadi vijahvalurasya lokāḥ||34||</l>
</lg>
<lg type="verse" xml:id="HV_07_35">
<l>niḥśaṅkahuṃkṛtakṛśānukaṇāvakīrṇa-</l>
<l>vistīrṇatāmratalatāluvijṛmbhamāṇam|</l>
<l>saṃdhyāpi'saṅgamaruṇāṃśuśikhāvamarśa-</l>
<l>śoṇagrahaṃ nabha ivorjitavaktramāsīt||35||</l>
</lg>
<lg type="verse" xml:id="HV_07_36">
<l>jṛmbhāvikāsi mukhamagnimukhasya tāmra-</l>
<l>jihvākarālavikaṭasphuṭadantamālam|</l>
<l>reje 'mbarīṣamiva nirgatavahniheti-</l>
<l>paṅktipratiṣṭhadhavalodaralājagarbham||36||</l>
</lg>
<lg type="verse" xml:id="HV_07_37">
<l>dīrghaṃ viniḥśvasati tindukinīprasūna-</l>
<l>vispaṣṭapāṭaladṛśi triśikhe samanyau|</l>
<l>āsannameva bhuvanapralayāvatāra-</l>
<l>mābaddhavepathuramanyata rājalokaḥ||37||</l>
</lg>
<lg type="verse" xml:id="HV_07_38">
<l>keyūracakradalanocchaladindranīla-</l>
<l>khaṇḍāvalī karatalābhihatāṃsabhitteḥ|</l>
<l>kālasya kuṭṭimatalāmburuhopahāra-</l>
<l>gandhākulabhramarasaṃhativibhramābhūt||38||</l>
</lg>
<lg type="verse" xml:id="HV_07_39">
<l>saṃcūrṇitāṅgadakarālakarāhatāṃsa-</l>
<l>kūṭotthaniṣṭhuravirāvavipūritāśam|</l>
<l>akrodhi bodhitasurāsuracakravāla-</l>
<l>saṃhāradurdharaparākramamantakena||39||</l>
</lg>
<pb n="114" />
<lg type="verse" xml:id="HV_07_40">
<l>caṇḍānanasya karatāḍanakhaṇḍyamāna-</l>
<l>keyūraratnakaṇakoṇakaṇatkṛtiśrut|</l>
<l>daityakṣayādhikasaropakṛtāntadanta-</l>
<l>saṃghaṭṭabhairavaravānukṛtiṃ cakāra||40||</l>
</lg>
<lg type="verse" xml:id="HV_07_41">
<l>āghātabhagnavikaṭavraṇakaṃdharāṃsa-</l>
<l>kūṭocchalacchithilitāṅgadadoḥpracaṇḍaḥ|</l>
<l>mṛtyoriva pratikṛtiḥ sa cukopa kopa-</l>
<l>kampākulotpulakapīnakapolabhittiḥ||41||</l>
</lg>
<lg type="verse" xml:id="HV_07_42">
<l>cakrāyudhaṃ sapadi cukrudhivāṃsamaṃsa-</l>
<l>kūṭāvamardamṛditormikapāṇiyugmam|</l>
<l>saṃhārabhāskaradurīkṣyamukhaṃ nirīkṣya</l>
<l>no sasmaruḥ svamapi jātabhiyaḥ suraughāḥ||42||</l>
</lg>
<lg type="verse" xml:id="HV_07_43">
<l>cakre diśo ditisutāhavasāvahela-</l>
<l>hāsollasaddaśanadīdhiticakravālaḥ|</l>
<l>vyaṅgyāhitapralayapaiśunajṛmbhamāṇā-</l>
<l>kāṇḍe(?) tarūtthakusumā iva nīlavajraḥ||43||</l>
</lg>
<lg type="verse" xml:id="HV_07_44">
<l>saṃrambhiṇaḥ śikhitamasya puraḥ prakīrṇāṃ</l>
<l>huṃkāravahnikaṇasaṃtatimattumaicchat|</l>
<l>krīḍāśukaḥ śikhibhuvaḥ paripākatāmra-</l>
<l>piṇḍīrapiṅgakaṇaśaṅki vimugdhacetāḥ||44||</l>
</lg>
<lg type="verse" xml:id="HV_07_45">
<l>piṅgekṣaṇasphuradakalkamarīcivalga-</l>
<l>dulkāgnidāhabhayaviklavatāmivāptam|</l>
<pb n="115" />
<l>bhrūbhaṅgapuñjitamadhatta lalāṭapaṭṭa-</l>
<l>māghaṭya kuṭṭimatalaṃ caraṇena nandī||45||</l>
</lg>
<lg type="verse" xml:id="HV_07_46">
<l>uttānavaktrakuharotthitayāṭṭahāsa-</l>
<l>hāsatviṣā kaluṣayā bibharāṃbubhūve|</l>
<l>preṅkhatyanargalarasātalagarbhanirya-</l>
<l>dinduprabhādhavalaśeṣaśarīralakṣmīḥ||46||</l>
</lg>
<lg type="verse" xml:id="HV_07_47">
<l>romāñcapūritavikampikapolabhāga-</l>
<l>mudvartamānapuṭatāravipāṭalākṣam|</l>
<l>vaktraṃ vidaṣṭavikaṭauṣṭhavikṛṣṭanāsa-</l>
<l>mudbhrūvibhaṅgamabhṛtāruṇamabhraketuḥ||47||</l>
</lg>
<lg type="verse" xml:id="HV_07_48">
<l>saṃprāpya saṃnahanamāhavagāḍharāga-</l>
<l>mujjṛmbhitaḥ sapadi roṣa ivaiṣa sākṣāt|</l>
<l>pātālagahvaragabhīraravāvamarda-</l>
<l>pārṣṇiprahāravidhurāmacakampadurvīm||48||</l>
</lg>
<lg type="verse" xml:id="HV_07_49">
<l>paryantabhāgavilasatpulakaṃ babhāra</l>
<l>hetivraṇaṃ saghanagharmajalaṃ jayantaḥ|</l>
<l>stokāvaśiṣṭajalatīravirūḍhabāla-</l>
<l>śaṣpāṅkurahradasarūpamuraḥsthalena||49||</l>
</lg>
<lg type="verse" xml:id="HV_07_50">
<l>vyāvṛttivegaviśarārukarālahāra-</l>
<l>tārāvakīrṇamaṇikuṭṭimaṣṭaṣṭhabhāgaḥ|</l>
<l>visraṃsitoḍugaṇaśāritabhūmipīṭha-</l>
<l>saṃhāramārutavilāsamasāvalāsīt||50||</l>
</lg>
<lg type="verse" xml:id="HV_07_51">
<l>sāmarṣaharṣabharapārṣadapārṣṇipāṇi-</l>
<l>līlābhighātavidhurā dharaṇī rarāṇa|</l>
<pb n="116" />
<l>pātālatāluni sasaṃbhramanāgabhīru-</l>
<l>garbhapragalbhavinipātanaghoraghoṣam||51||</l>
</lg>
<lg type="verse" xml:id="HV_07_52">
<l>keyūracakranikaraistridaśādhipānā-</l>
<l>maṃsāvamardapatitairmaṇikuṭṭimorvī|</l>
<l>reje puraṃdarakareritavajrapāta-</l>
<l>vicchinnapakṣatipuṭairiva bhudharāṇām||52||</l>
</lg>
<lg type="verse" xml:id="HV_07_53">
<l>daityapratāpaśikhiśāntimiva kṣaṇena</l>
<l>kartuṃ viśaṅkaṭalalāṭataṭasthalībhyaḥ|</l>
<l>te dharmaśīkarakaṇaprakarānsalīla-</l>
<l>mākṛṣya karkaśaruṣaścakaruḥ karāgraiḥ||53||</l>
</lg>
<lg type="verse" xml:id="HV_07_54">
<l>jṛmbhāvikāsaghaṭanāvikaṭairapāṅga-</l>
<l>paryantaniryadatanujvalanasphuliṅgaiḥ|</l>
<l>vaktrairgaṇādhipatayaḥ saruṣaḥ kṣaṇena</l>
<l>dikcakramagrasiṣateva karāladaṃṣṭraiḥ||54||</l>
</lg>
<lg type="verse" xml:id="HV_07_55">
<l>teṣāṃ vivartanabhareṇa parasparāṃsa-</l>
<l>kūṭāvaghaṭṭaghaṭanādalitāṅgadānām|</l>
<l>sastraṃsire vikaṭakuṭṭimasīmri rugṇa-</l>
<l>bandhāḥ saroṣakarapeṣabhiyeva hārāḥ||55||</l>
</lg>
<lg type="verse" xml:id="HV_07_56">
<l>līlāvalokitakarālakṛpāṇapaṭṭa-</l>
<l>paryākulotpulakakañcukalokapālam|</l>
<l>niṣprakramaṃ pracukupe kapilaiḥ kapola-</l>
<l>bhāgaiḥ kapālisadasīti gaṇādhināthaiḥ||56||</l>
</lg>
<lg type="verse" xml:id="HV_07_57">
<pb n="117" />
<l>pratyāsīdatpārṣadaśvāsahelākṣiptakṣmābhṛtkūṭaṭāṃkāraghorā|</l>
<l>gaurībhartuḥ kliṣṭasatvā sabhā sā dadhre kalpāpāyavelānukāram||57||</l>
</lg>
<lg type="verse" xml:id="HV_07_58">
<l>vispaṣṭamuṣṭikarasaṃkarapiṣṭahāra-</l>
<l>muktāphaloddhataparāgavipāṇḍurāgraiḥ|</l>
<l>meghāvasānasamayairiva nākasadbhi-</l>
<l>rastokakoparacitasthitibhirbubhūve||58||</l>
</lg>
<lg type="verse" xml:id="HV_07_59">
<l>anyonyapāṇimalanakṣatapadmarāga-</l>
<l>ratnormikoddhataparāgakaṇaiścakāra|</l>
<l>brāhmī jagatkapiśitākhiladikprabhāta-</l>
<l>veleva phullakamalā karadhūlipuñjaiḥ||59||</l>
</lg>
<lg type="verse" xml:id="HV_07_60">
<l>krodhodgatākṛśakṛśānuśikhāsahasra-</l>
<l>niryāsabhāsvaritarukṣakaṭākṣamokṣaiḥ|</l>
<l>tryakṣākṛtiḥ kṣaṇamadīpi jagattrayolkā-</l>
<l>daṇḍairiva tridaśasaṃbhramamākṣipadbhiḥ||60||</l>
</lg>
<lg type="verse" xml:id="HV_07_61">
<l>cakraṃ surāhitacamūgalacakravāla-</l>
<l>cchedābhilāṣarabhasādbhramayāṃcakāra|</l>
<l>caṇḍī karālasaralā'ngulikoṭibhāga-</l>
<l>lagnaṃ kare śravaṇapūramivājilakṣmyāḥ||61||</l>
</lg>
<lg type="verse" xml:id="HV_07_62">
<l>dalitamasuracakrakrodhasaṃrambhagarbhaṃ</l>
<l>karakamalavidarbhaṃ vaiṣṇavī tatra dadhre|</l>
<l>vigalitamakarandaṃ padmarāgormikāgra-</l>
<l>kṣatividhutapiśaṅgacchāyadhūlicchalena||62||</l>
</lg>
<pb n="118" />
<lg type="verse" xml:id="HV_07_63">
<l>bhrukuṭikuṭilitabhrūvibhramavyājacañca-</l>
<l>ccaṭulamadhupaveṇībandhamādhatta tāmram|</l>
<l>mukhamakhilavipakṣakṣodasaṃrambhalakṣmī-</l>
<l>karakisalayalīlāpaṅkajaṃ bhadrakālī||63||</l>
</lg>
<lg type="verse" xml:id="HV_07_64">
<l>itthaṃ hāroddalanavigalattāramuktāphalaugha-</l>
<l>jyotiścakrākramaṇaśabalānkurvatī digvibhāgān|</l>
<l>sā veleva kṣubhitaviṣamā ratnarāśestadānīṃ</l>
<l>sthāṇorgarjadgaṇapatiśatollolajālā sabhāsīt||64||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye sabhākṣobhavarṇano nāma saptamaḥ
sargaḥ|
</p>
</div>
<div n="08" type="chapter">
<p>
aṣṭamaḥ sargaḥ|
</p>
<lg type="verse" xml:id="HV_08_1">
<l>itthaṃ gaṇādhipatikopakṛśānuśānti-</l>
<l>hetorivendumaṇihāralatāguṇeṣu|</l>
<l>muñcatsu śaṃkarakirīṭakarālacandra-</l>
<l>khaṇḍāṃśupātavaśataḥ śucivārivarṣam||1||</l>
</lg>
<lg type="verse" xml:id="HV_08_2">
<l>prālambamauktikaparisphuradaṃśujāla-</l>
<l>jyotsnātapacchuraṇapāṇḍuritāntarāsu|</l>
<pb n="119" />
<l>pītāripakṣaśaśiśubhrayaśaḥsvivāsi-</l>
<l>yaṣṭiṣvanekabhaṭapāṇitalasthitāsu||2||</l>
</lg>
<lg type="verse" xml:id="HV_08_3">
<l>māṇikyakandukamandaravīndubimba-</l>
<l>śobhādharaṃ karatalāgravivartanābhiḥ|</l>
<l>ālānitasya bhujakalpatrau vidhāna-</l>
<l>piṇḍaṃ diśanniva parākramakuñjarasya||3||</l>
</lg>
<lg type="verse" xml:id="HV_08_4">
<l>paryaṅkabandhaghaṭanāvikaṭena kāla-</l>
<l>kāyaśriyā viṣadhareṇa parītamūrtiḥ|</l>
<l>paryantavarti dalitāñjanadhūlipuñja-</l>
<l>sacchāyasindhuparikhakṣitimaṇḍalaśrīḥ||4||</l>
</lg>
<lg type="verse" xml:id="HV_08_5">
<l>ākṛṣya kālamusalo musalaṃ salīla-</l>
<l>māmāṃsalāṃsaśikharaskhaladuttarīyaḥ|</l>
<l>vākyaṃ nirargalamudāharadabhranāda-</l>
<l>sāśaṅkatāṇḍavitaṣaṇṇamukhanīlakaṇṭham||5||</l>
</lg>
<p xml:id="HV_08_5p">
(pañcabhiḥi kulakam)
</p>
<lg type="verse" xml:id="HV_08_6">
<l>yeṣāmavastuviṣayaḥ prathitaḥ kilātma-</l>
<l>lābhaḥ parasparakṛtaḥ plavamānavṛttiḥ|</l>
<l>dūraṃ vyatītya nikhilānkhalu tānvikalpā-</l>
<l>ñśabdāṃśca yaḥ sthitimasaṃkaramūrtirāpat||6||</l>
</lg>
<lg type="verse" xml:id="HV_08_7">
<pb n="120" />
<l>yenāsakṛtpralayakālaniśāvatāra-</l>
<l>prārabdhatāṇḍavanirargalaḍambareṇa|</l>
<l>utkṣiptamambaramivāparamūḍhasāṃdhya-</l>
<l>rāgaṃ vinirgaladasṛgdvipacarmababhre||7||</l>
</lg>
<lg type="verse" xml:id="HV_08_8">
<l>yasyābhrasindhusalilorbhighaṭāsamīra-</l>
<l>paryastamūlaparivartikirīṭacandram|</l>
<l>chedābhiyuktakarajāgramivaiti lakṣmī-</l>
<l>madyāpi mūrdhni parameṣṭiśiraḥkapālam||8||</l>
</lg>
<lg type="verse" xml:id="HV_08_9">
<l>yasyādrirājasutayā ratimaṇḍaleṣu</l>
<l>vinyastayāvakarasaḥ karajaḥ salīlam|</l>
<l>helāvilūnanalināsanavaktranāla-</l>
<l>viṣyandisāndrarudhirārdra ivāluloke||9||</l>
</lg>
<lg type="verse" xml:id="HV_08_10">
<l>saṃdhyāsu yasya nayanāgniśikhāsahasra-</l>
<l>sīmantyamānatimiraṃ suravartma dhatte|</l>
<l>paryantavartisalilasphuradaurvavahni-</l>
<l>hetiprakāśakapiśodarasindhulīlām||10||</l>
</lg>
<lg type="verse" xml:id="HV_08_11">
<l>yasyordhvalocanamanindhanadhūmarāśi-</l>
<l>radhyāsta etadanapekṣitareṇulakṣmā|</l>
<l>akṣuṇṇa eva dahanaḥ skhaladuttamāṅga-</l>
<l>gaṅgājaokṣaṇaśamānuguṇetarārciḥ||11||</l>
</lg>
<lg type="verse" xml:id="HV_08_12">
<l>yasya vyalokyata suraiḥ puradāhakāle</l>
<l>helordhvakṛṣṭamabhisaṃhitasāgnibāṇam|</l>
<pb n="121" />
<l>bāṇāsanaṃ saralasaṅgabhujaṃgaghoṇa-</l>
<l>bhāsvattṛtīyanayanabhrukuṭīkarālam||12||</l>
</lg>
<lg type="verse" xml:id="HV_08_13">
<l>līlākirātavapuṣo dadṛśe śarīra-</l>
<l>cchāyā ca yasya rabhasena vanecaraughaiḥ|</l>
<l>antarnigūḍhagalagocarakālakūṭa-</l>
<l>kūṭaprabhāpariṇateriva mecakaśrīḥ||13||</l>
</lg>
<lg type="verse" xml:id="HV_08_14">
<l>mukte 'pi kāraṇakirātavapuṣyudagni-</l>
<l>netraprabhāruṇitamauktikahāralekham|</l>
<l>yasyādrirājaduhitābhimukhī babhāra</l>
<l>guñjāphalastragupagūḍhamiva stanāgram||14||</l>
</lg>
<lg type="verse" xml:id="HV_08_15">
<l>mādhuryamakṣataguṇaṃ dadhataṃ rasasya</l>
<l>saṃkṣobitākhilasurāsuracakravālam|</l>
<l>akṣuṇṇameva makaradhvajamūrdhvacakṣu-</l>
<l>raurvānalaḥ sapadi yasya vibhoradhākṣīt||15||</l>
</lg>
<lg type="verse" xml:id="HV_08_16">
<l>na spṛśyate 'pi kamalaprabhavo yadīya-</l>
<l>māyākavāṭapuṭapāṭanapāṭavena|</l>
<l>asminprabhau tribhuvanasya nikāraleśa-</l>
<l>saṃbhāvanāpi kurute parato 'nutāpam||16||</l>
</lg>
<p xml:id="HV_08_16p">
(ekādaśabhiḥ kulakam)
</p>
<lg type="verse" xml:id="HV_08_17">
<l>asyāhave ka iva śūlamidaṃ saheta</l>
<l>śākhānalakvathanaduḥsthitasāgarāmbhaḥ|</l>
<pb n="122" />
<l>bibhrajjagatkavalanotthitakālarātri-</l>
<l>kopotkaṭabhrukuṭibhaṅgabhayaṃkaratvam||17||</l>
</lg>
<lg type="verse" xml:id="HV_08_18">
<l>etatkarāspadamarālaśikhākarāla-</l>
<l>śākhāntarālataralānalavisphuliṅgāḥ|</l>
<l>etasya muñcati jagatkṣayakālavahni-</l>
<l>bījacchaṭā iva diśo daśa śārayantīḥ||18||</l>
</lg>
<lg type="verse" xml:id="HV_08_19">
<l>paśyatsu bhītividhuraṃ vibudhādhiṣeṣu</l>
<l>tīkṣṇāgrakoṭikarajakrakacena kopāt|</l>
<l>asyottamāṅgamaravindasado 'pyamanda-</l>
<l>mucchindataḥ sadasi kaḥ pratibandhako 'bhūt||19||</l>
</lg>
<lg type="verse" xml:id="HV_08_20">
<l>daṃṣṭrākarālamukhakaṃdarakoṭibhāga-</l>
<l>helāvidāritagajāsuraghoramūrtiḥ|</l>
<l>pañcānanatvamanaghaṃ surasiṃha eṣa</l>
<l>cūḍāśaśāṅkakalikāsaṭayā bibharti||20||</l>
</lg>
<lg type="verse" xml:id="HV_08_21">
<l>asya sthitā śirasi śekharacandrakhaṇḍa-</l>
<l>saṃparkaśītataratuṅgataraṅgabhaṅgā|</l>
<l>uddāmadhāmaraviśoṣitasaptasindhau</l>
<l>saṃśoṣameti na jagatpralaye 'pi gaṅgā||21||</l>
</lg>
<lg type="verse" xml:id="HV_08_22">
<l>asya kṣayeṣvalikalocanatīvravahni-</l>
<l>tāpasphuṭatkanakakarparadarpaṇāgre|</l>
<l>vispaṣṭamadritanayā vadanaṃ vilokya</l>
<l>padmāsanāṇḍamakhilaṃ saphalīcakāra||22||</l>
</lg>
<lg type="verse" xml:id="HV_08_23">
<l>saṃvartakālarajanīṣu vijṛmbhamāṇa-</l>
<l>masyālimecakaruci sphuradetadāsyam|</l>
<pb n="123" />
<l>viśvaṃ viśatpralayameti tadandhakāra-</l>
<l>bījāyamānamabhito diśi dakṣiṇasyām||23||</l>
</lg>
<lg type="verse" xml:id="HV_08_24">
<l>dūre 'thavaiṣa viṣayīkṛtasaptaloka-</l>
<l>duḥkhānalaprabhavabhāvavikāraśūnyaḥ|</l>
<l>āstāmaśe.amahadādiviśeṣaniṣṭha-</l>
<l>viśvodayasthitivināśadaśaikahetuḥ||24+||</l>
</lg>
<lg type="verse" xml:id="HV_08_25">
<l>lakṣmīmapūritapadatraya eva daitya-</l>
<l>nāthasya saṃprati baleriva śārṅgapāṇiḥ|</l>
<l>paśyatsu dānavabhaṭeṣvahamākṣipāmi</l>
<l>cakrāṃśupiñjaritapīvarabāhudaṇḍaḥ||25||</l>
</lg>
<p xml:id="HV_08_25p">
(yugalakam)
</p>
<lg type="verse" xml:id="HV_08_26">
<l>kṣundanriporvighaṭamānadṛḍhāsthisaṃdhi-</l>
<l>bandhāṃścamūparivṛḍhānahamūḍharīḍhaḥ|</l>
<l>kālasya kiṃ musalatāmadhunā vidhāya</l>
<l>nāmno bibharmi yudhi tatpuruṣārthatattvam||26||</l>
</lg>
<lg type="verse" xml:id="HV_08_27">
<l>paryantavartijalarāśitaraṅgabhaṅga-</l>
<l>cīnāṃśukāracitacañcalacīracihnam|</l>
<l>kṣmāmaṇḍalaṃ karagṛhītasumerudaṇḍo</l>
<l>līlātapatramiva kiṃ sahasoddharāmi||27||</l>
</lg>
<lg type="verse" xml:id="HV_08_28">
<pb n="124" />
<l>diksundarīrupadihānamahānibhāgbhi-</l>
<l>racchācchacandanarasairiva māṃ yaśobhiḥ|</l>
<l>paśyantu saṃprati bhaṭā dṛḍhapārṣṇighāta-</l>
<l>paryastahemagiribhagnasurārisaṃstham||28||</l>
</lg>
<lg type="verse" xml:id="HV_08_29">
<l>eko bhujaḥ sarasacandanapaṅkadigdhaḥ</l>
<l>kartuṃ kṣamo virahiṇīrmama dakṣiṇo 'yam|</l>
<l>kampākulā malayavāyurivātatāyi-</l>
<l>nārīlatā galitabāṣpakaṇaughapuṣpāḥ||29||</l>
</lg>
<lg type="verse" xml:id="HV_08_30">
<l>dikcakravālarabhasagrahaṇapragalbha-</l>
<l>daityāndhakāranikaravyavadhānamagrām|</l>
<l>bhāsvānivāśu divasacchavimuddharāmi</l>
<l>jiṣṇoḥ śriyaṃ rudhirapāṭalamaṇḍalāgraḥ||30||</l>
</lg>
<lg type="verse" xml:id="HV_08_31">
<l>svedacchaṭārdrakarapiṣṭakarālahāra-</l>
<l>dhūlicchaṭārudhiracandanapaṅkacarcāḥ|</l>
<l>neṣyanti śoṣamacirānmaruto mamāri-</l>
<l>bandīkarāvadhutacāmaramaṇḍalotthāḥ||31||</l>
</lg>
<lg type="verse" xml:id="HV_08_32">
<l>kampākulībhavadanekapalokapāla-</l>
<l>pālīkapāladalanotpulakaṃ kapolam|</l>
<l>eko 'pi kopakapilaṃ dadhadutkṛpāṇa-</l>
<l>pāṇiḥ kṛṇomi karuṇākṛpaṇo 'ricakram||32||</l>
</lg>
<lg type="verse" xml:id="HV_08_33">
<l>gāmbhīryaśāliṣu raṇāmburuhākareṣu</l>
<l>muktvā guṇānbhavati kiṃ karalagnamanyat|</l>
<pb n="125" />
<l>paṅkāvilā bisalatā iva daityarāja-</l>
<l>senā vṛṣāṅka mama khaṇḍayato viśaṅkam||33||</l>
</lg>
<lg type="verse" xml:id="HV_08_34">
<l>saṃrambhiṇo mama vidhūtatamālakhaṇḍa-</l>
<l>cchāyāsu dānavavarūthavatīṣu saṃkhye|</l>
<l>nistriṃśayaṣṭiṣu nidāgharucerivāsu</l>
<l>tejo 'dhunā sphuratu tigmatarapratāpam||34||</l>
</lg>
<lg type="verse" xml:id="HV_08_35">
<l>bibhratyabhīkṣṇamatiśāyi hi saukumāryaṃ</l>
<l>śaktā na kaṇṭakakṛtāṃ kṣatimeva soḍhum|</l>
<l>vismāpinī vinidadhātu niśātakhaḍga-</l>
<l>dhārāpathena padamaskhalitaṃ na lakṣmīḥ||35||</l>
</lg>
<lg type="verse" xml:id="HV_08_36">
<l>dvāri śriyo mama bhujārgaladaṇḍa eṣa</l>
<l>niḥsyandatāṃ nayatu saṃprati saṃprahāre|</l>
<l>anyonyamāttaghaṭanāvatanū kavāṭa-</l>
<l>paṭṭāvivobhayavarūthavatīniveśau ||36||</l>
</lg>
<lg type="verse" xml:id="HV_08_37">
<l>līlāvarāha iva nirvarapīvarāṃsa-</l>
<l>kūṭasphuratpravikaṭāṅgada eṣa bāhuḥ|</l>
<l>paryastakāñcanagiriḥ kṣapayanvipakṣā-</l>
<l>nujjṛmbhatāṃ mama navāmbudamecakaśrīḥ||37||</l>
</lg>
<pb n="126" />
<lg type="verse" xml:id="HV_08_38">
<l>anyonyamatsaradurutsahabāhudaṇḍa-</l>
<l>darpodayoddhurasurāsurakṛṣyamāṇām|</l>
<l>lakṣmīmupendra iva mandaraśailamūrti-</l>
<l>mekaḥ karomi bhujapañjarasaṃnibaddhām||38|</l>
</lg>
<lg type="verse" xml:id="HV_08_39">
<l>svacchaṃ yaśonivahamāvahatu trilokī-</l>
<l>līlātmadarśamacireṇa viśeṣato me|</l>
<l>saṅgrāmadhāmanihatātanubāhudaṇḍa-</l>
<l>darpoddhatāhitacitārajasaiva hastaḥ||39||</l>
</lg>
<lg type="verse" xml:id="HV_08_40">
<l>śaknotyanugrahamabhīkṣṇamapagrahaṃ ca</l>
<l>kartuṃ mahānhi mahataḥ samaye mahasvī|</l>
<l>bhānuḥ kṣaye viparipūrayatīndumāśu</l>
<l>vicchāyatāṃ ca nayati prasabhaṃ prabhāte||40||</l>
</lg>
<lg type="verse" xml:id="HV_08_41">
<l>ambhodarājimalinātanukālakūṭa-</l>
<l>lekheva manmatharipoḥ samavartisīmā|</l>
<l>kaṇṭhagrahaṃ samaravartmani pūrvadeva-</l>
<l>nāthasya saṃprati karotu mamāsiyaṣṭiḥ||41||</l>
</lg>
<lg type="verse" xml:id="HV_08_42">
<l>te kūṭaśalmaliviśaṅkaṭakaṇṭakaugha-</l>
<l>tīkṣṇāgraniṣṭhuranikartunikṛttakaṇṭhāḥ|</l>
<l>nālokitā prabhuvipattiritīva nātha</l>
<l>nṛtyantu saṃbhṛtamudaḥ samare kabandhāḥ||42||</l>
</lg>
<lg type="verse" xml:id="HV_08_43">
<l>āyodhane śravaṇatālavidhūtakumbha-</l>
<l>sindūradhūliparipāṭalitaṃ madāmbhaḥ|</l>
<l>muñcantu śoṇitamiva pratipakṣacakra-</l>
<l>senāvināśapiśunaṃ gajagaṇḍameghāḥ||43||</l>
</lg>
<pb n="127" />
<lg type="verse" xml:id="HV_08_44">
<l>tasyādhunaiva piśitāśanalobhalagna-</l>
<l>helollasadvikaṭakaṅkamukhaiḥ śarīrāt|</l>
<l>ākṛṣṭaśaktaśakalaughaśalākamastu</l>
<l>sānāthyalagnamiva nātha śakuntacakram||44||</l>
</lg>
<lg type="verse" xml:id="HV_08_45">
<l>kiṃ vā mayā bhuvanakānanasīmadāha-</l>
<l>dāvāgnayo ripucamūcamarīmṛgendrāḥ|</l>
<l>tiṣṭhantyamī ditijarājasamijjayaśrī-</l>
<l>keśagrahotsukakarāstava deva yodhāḥ||45||</l>
</lg>
<lg type="verse" xml:id="HV_08_46">
<l>kharvīkṛtādrijalanirbharavārigarbha-</l>
<l>gambhīrabhairavaravolbaṇavāraṇāsu|</l>
<l>nirvarṇyatāṃ samaranirvaravīrabhadra-</l>
<l>durvāratā varada vairivarūthinīṣu||46||</l>
</lg>
<lg type="verse" xml:id="HV_08_47">
<l>śatrūttamāṅgaśakalīkṛtimucyamāna-</l>
<l>raktāmbusekasukumāratarādabhīkṣṇam|</l>
<l>khaḍgālavālavalayātsaśilīmukhaugha-</l>
<l>saṅgrāmakānanatale ciramullsantī||47||</l>
</lg>
<lg type="verse" xml:id="HV_08_48">
<l>āśritya śūrabhujapādapamindugaura-</l>
<l>cchāyaṃ yaśaḥ kusumarāśimupādadhānā|</l>
<l>vistāriṇī phalabharaprasavaikahetu-</l>
<l>rlakṣmīlatā sapadi vṛddhimupaitu nūnam||48|| </l>
</lg>
<p xml:id="HV_08_48p">
(yugmam)
</p>
<lg type="verse" xml:id="HV_08_49">
<pb n="128" />
<l>tejasvinaḥ samuditāḥ sphuṭamekameva</l>
<l>dhuryāvalambanamihojjvalayanti kāryam|</l>
<l>saṃhārakālasaviśeṣaruco 'titīva-</l>
<l>muṣṇatviṣo dinamivodayadurnirīkṣyāḥ||49||</l>
</lg>
<lg type="verse" xml:id="HV_08_50">
<l>ākarṇanākulaghanadvhanimohamanda-</l>
<l>mandākinīpulinamandirarājahaṃsam|</l>
<l>ākopakampitasurāsuracakravāla-</l>
<l>muktveti kālamusalo vacanaṃ vyaraṃsīt||50||</l>
</lg>
<lg type="verse" xml:id="HV_08_51">
<l>sa vacanakuruvindavyañjitoddāmadhāma-</l>
<l>vyatikaragurubhāsvaccittaratnastadāsīt|</l>
<l>sadasi gaṇapatīnāṃ sūcitāntarvivakṣā-</l>
<l>sphuradadharapuṭānāṃ vaktravinyastaddṛṣṭiḥ||51||</l>
</lg>
<lg type="verse" xml:id="HV_08_52">
<l>atha sakalatadīyorjasvivākyaprapañca-</l>
<l>śravaṇapulakitāṅgo vīralokaścacāla|</l>
<l>upanataraṇalīlāniścayāsphālitāṃsa-</l>
<l>sphuṭitaruciraratnacchāyakeyūrabāhuḥ||52||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye kālamusaladaṇḍavyāhṛtivarṇano
nāmāṣṭamaḥ sargaḥ|
</p>
</div>
<div n="09" type="chapter">
<p>
navamaḥ sargaḥ|
</p>
<lg type="verse" xml:id="HV_09_1">
<l>iti sthite vākyamudīrya daityasaṅgrāmakāryaikarase gaṇendre|</l>
<l>sphuradvivakṣāvalitāṃsakūṭaḥ prabhāmayaḥ śāntamidaṃ babhāpe||1||</l>
</lg>
<pb n="129" />
<lg type="verse" xml:id="HV_09_2">
<l>yasyoddhatānvidviṣataḥ samūlaghātaṃ ghnati yodhajanena nītiḥ|</l>
<l>alabdhayuddhotsavasaṃmadena prajñāparispandagururjagāhe||2||</l>
</lg>
<lg type="verse" xml:id="HV_09_3">
<l>savibhramollāsitakhaḍgavallighanāndhakāravṛtadiṅmukheṣu|</l>
<l>ekākinaiva bhramatā salīlaṃ na yena bhītirdadṛśe raṇeṣu||3||</l>
</lg>
<lg type="verse" xml:id="HV_09_4">
<l>agādhasattvāspadatāṃ gatena śūnyatvadoṣāddhṛdayena yasya|</l>
<l>vistīrṇatāleśalavānvaye 'pi na sāmyamākāśamupājagāma||4||</l>
</lg>
<lg type="verse" xml:id="HV_09_5">
<l>avekṣya lakṣmīṃ vikacāravinde sarasvatī yasya kṛtapratiṣṭhām|</l>
<l>tatspardhayevātanusaukumāryaṃ paryāptaśobhaṃ mukhamadhyuvāsa||5||</l>
</lg>
<lg type="verse" xml:id="HV_09_6">
<l>yasyābhiyogeṣu rajāṃsyanīkavimardajātāni diśaḥ prasastruḥ|</l>
<l>nimnāvakāśeṣvavapūrya kīrtisaṃcārayogyāmiva kartumurvīm||6||</l>
</lg>
<lg type="verse" xml:id="HV_09_7">
<l>yo bāhumartyūrjitavairivṛndavimardarāgoddhuramāhaveṣu|</l>
<l>sadaiva baddhāspadarājalakṣmīsparśādivotkaṇṭakitaṃ babhāra||7||</l>
</lg>
<lg type="verse" xml:id="HV_09_8">
<l>yenābhayaṃ nirjayanamramūrtervidveṣiṇaḥ saṃyugamūrdhni dattvā|</l>
<l>harāṭṭahāsacchavi dikpuraṃdhrīpaṭṭāṃśukaṃa cāru yaśo gṛhītam||8||</l>
</lg>
<lg type="verse" xml:id="HV_09_9">
<l>ākarṇakṛṣṭātanucāpamuktā nipetivāṃso yudhi yasya bāṇāḥ|</l>
<l>vicchinnajīvāni śarāsanāni vapūṃṣi cārātijanasya cakruḥ||9||</l>
</lg>
<lg type="verse" xml:id="HV_09_10">
<l>prakāśitāśeṣadiśekṣaṇeṣu kālāñjanaṃ matsarikāminīnām|</l>
<l>ciraṃ yaśaścandrikayāndhakāramāropya roṣādiva yasya bhagnam||10||</l>
</lg>
<lg type="verse" xml:id="HV_09_11">
<l>ābhāṣamāṇasya gabhīraghoṣaṃ dantaprabhā tasya mukhaṃ tadānīm|</l>
<l>vibhūṣayāmāsa viniṣpatantī jyotsneva bimbaṃ paripūrṇamindoḥ||11|| </l>
</lg>
<p xml:id="HV_09_11p">
(daśabhiḥ kulakam)
</p>
<lg type="verse" xml:id="HV_09_12">
<pb n="130" />
<l>alaṃ tavābhyunnatadhariyavṛtteḥ saṃrambhitāmetya kṛśe 'pi kārye|</l>
<l>saṃbhāvyate kiṃ kalaviṅkapakṣaravābhighātena kulādrikampaḥ||12||</l>
</lg>
<lg type="verse" xml:id="HV_09_13">
<l>jyākṛṣṭicakrīkṛtakārmukasya samādhibhaṅge madanasya dīptā|</l>
<l>tāreva saṃrambhavatastṛtīyā vipatkarī yasya babhūva dṛṣṭiḥ||13||</l>
</lg>
<lg type="verse" xml:id="HV_09_14">
<l>bibharti gurvīṃ jagato dhuraṃ yaḥ sargasthitipratyavahārakārye|</l>
<l>asmiñśaraṇye 'pi surāsurāṇāṃ sthite 'tra vo brūta kimākulatvam||14|| </l>
</lg>
<p xml:id="HV_09_14p">
(yugmam)
</p>
<lg type="verse" xml:id="HV_09_15">
<l>manye nimīlannayanāravindametadvibhoḥ pañcamamasya vaktram|</l>
<l>jagaddhitādeva na kiṃcidanyaddhyeyātmanaścintayatīndumauleḥ||15||</l>
</lg>
<lg type="verse" xml:id="HV_09_16">
<l>vibhāti hāroragaratnakhaṇḍaireṣa kṣayagrastasurāsuraughaḥ|</l>
<l>sargāvatārapratimucyamānairjīvairivādyāpyavimuktakaṇṭhaḥ||16||</l>
</lg>
<lg type="verse" xml:id="HV_09_17">
<l>bibharti nārāyaṇamūrtireṣa sarvāṅgasaṃdhiprasṛtāḥ stravantīḥ|</l>
<l>itīva baddhabhrukuṭistaraṅgaiścakāra keśagrahamasya gaṅgā||17||</l>
</lg>
<lg type="verse" xml:id="HV_09_18">
<l>tanoti bhāgāntarakeśalagnajīmūtanirmuktajalaughalakṣmīm|</l>
<l>kapālamālākuharodareṣu surāpagā nākatalātpatantī||18||</l>
</lg>
<lg type="verse" xml:id="HV_09_19">
<l>ambhodharaśyāmalamardhabhāganiṣaṇṇanārāyaṇavaktrabimbam|</l>
<l>lalāṭavedīśikhisāndradhūmacchāyāparāmṛṣṭa ivaiti lakṣmīm||19||</l>
</lg>
<lg type="verse" xml:id="HV_09_20">
<l>sāndrībhavatyutkaṭakālakūṭacchāyānuviddhāñjanamecakaśrīḥ|</l>
<l>avyañjitānulbaṇabhāgasaṃdhiḥ kaṇṭhāntarasya cchavirullasantī||20||</l>
</lg>
<pb n="131" />
<lg type="verse" xml:id="HV_09_21">
<l>śiraḥsthalabhraṃśisurasravantīniṣevanābhyāgatahaṃsalīlām|</l>
<l>śarīrabhāgāntarapāṇipadmabaddhapratiṣṭho 'ñcati pāñcajanyaḥ || 21 ||</l>
</lg>
<lg type="verse" xml:id="HV_09_22">
<l>sthitiṃ vidhatte sabhayā kathāṃcidvakṣasthalārdhe vinimīlitākṣī|</l>
<l>vilambihāroragaphūtkṛtā|gnijvālātaḍidvisphuraṇeṣu lakṣmī || 22 ||</l>
</lg>
<lg type="verse" xml:id="HV_09_23">
<l>saṃpreritārdhasya ca vakṣaso 'ntaḥ śarīrabhāgeṇa jagatsaśampam |</l>
<l>sampādayaddīdhiticakravālaṃ tucchatvam āgacchati kaustubhasya || 23 ||</l>
</lg>
<lg type="verse" xml:id="HV_09_24">
<l>ṭaṅkāhatoṣṇadyutimaṇḍalotthasphuliṅgasantāna ivābhiramaḥ |</l>
<l>hāroragāṇāṃ phanaratnakhaṇḍas tasyaiva dhatte parivāralīlām || 24 ||</l>
</lg>
<lg type="verse" xml:id="HV_09_25">
<l>prakṣālyate 'ntarviniguḍhanābhihradapratiṣṭhāmbujabījakoṣaḥ |</l>
<l>pīṭhaḥ sasatkāram ivābjayoneḥ kukṣipraviṣṭodadhivīcibhaṅgaiḥ || 25 ||</l>
</lg>
<lg type="verse" xml:id="HV_09_26">
<l>trayo 'pi lokāḥ pratipattum aikyam arhanti mūrtyor anayor itīva |</l>
<l>vivakṣayodeti nigūḍhasaṃdhibhāgā valīnāṃ tritayasya lakṣmīḥ || 26 ||</l>
</lg>
<lg type="verse" xml:id="HV_09_27">
<l>ity eṣa miśrīkṛtakaiṭabhāriśarīrabhāgo vibhutāviśeṣam |</l>
<l>vyanakti lokatritaye 'py aśeṣam ananyasādhāraṇatām upetam || 27 ||</l>
</lg>
<p xml:id="HV_09_27p">
(daśabhiḥ kulakam)
</p>
<lg type="verse" xml:id="HV_09_28">
<l>grāsīkṛtānantaphaṇāprakāṇḍair jvālākalāpaiḥ sphuritaṃ kṛśānoḥ |</l>
<l>visrabdham ārabdhasitāravindasahasrahomair iva vāḍavasya || 28 ||</l>
</lg>
<lg type="verse" xml:id="HV_09_29">
<l>jvālāvalībhiḥ kaladhautaśailaśilonnatābhiḥ kṛtatāpayoccaiḥ |</l>
<l>gabhīrarandhrodarasaṃpraviṣṭakulādrikūṭaṃ sphuṭitaṃ dharitryā || 29 ||</l>
</lg>
<lg type="verse" xml:id="HV_09_30">
<pb n="132" />
<l>vilīyamānāsu himasthalīṣu tuṣāraśailasya vanāni dagdhum|</l>
<l>ṭāṃkāratārāravaraudrahetirbhavatyavāptaprasaraḥ kathaṃcit||30||</l>
</lg>
<lg type="verse" xml:id="HV_09_31">
<l>nirvāpaṇaṃ ratnalatāṃśutoyairjvālāvalīnāmiva saṃvidhitsūn|</l>
<l>dahatyamandaṃ suraśākhino 'pi dhūmacchaṭāsaṃśayitadvirephān||31||</l>
</lg>
<lg type="verse" xml:id="HV_09_32">
<l>jaṭānikuñjāspadamindumaulestacchāyayeva cchuritaṃ kapālam|</l>
<l>jvālākalāpāntarasaṃniruddhaṃ vinirdahatyuṣṇamarīcibimbam||32||</l>
</lg>
<lg type="verse" xml:id="HV_09_33">
<l>śaśāṅkabimbaṃ prathamāvalagnadhumacchaṭāvibhramalakṣmalekham|</l>
<l>viṣyandisāndrāmṛtabaddhadugdhadhārāhutiḥ pluṣyati viplutārciḥ||33||</l>
</lg>
<lg type="verse" xml:id="HV_09_34">
<l>tārākulaṃ sāndraśikhāsahastratāmrātapāpāditapiṅgimārāt|</l>
<l>dahatyalaṃ śaritadigvibhāgasphuliṅgarāṃdohavinihnutaṃ sat||34||</l>
</lg>
<lg type="verse" xml:id="HV_09_35">
<l>māñjiṣṭharāgāruṇacāmaraughaviḍambibhirbhītamarudvidhūtaiḥ|</l>
<l>śikhāśataistatkṣaṇapārśvalagnairdahatyamandaprasaraḥ surendram||35||</l>
</lg>
<lg type="verse" xml:id="HV_09_36">
<l>caturmukhasyātanukarṇikāgrakarālaparyantavidhūrṇitārciḥ|</l>
<l>bhasmīkaroti kṣaṇadīprarūpapakṣmacchdaṃ viṣṭarapuṇḍarīkam||36||</l>
</lg>
<lg type="verse" xml:id="HV_09_37">
<l>iti kramadbhasmamayaṃstrilokīmanekaśo 'muṃ pralayāgameṣu|</l>
<l>uddhūlanāvibhramabhūticarcāsaṃpādanenopacacāra vahniḥ||37||</l>
</lg>
<p xml:id="HV_09_37p">(daśabhiḥ kulakam)</p>
<lg type="verse" xml:id="HV_09_38">
<l>rasātale gāḍhaniveśitāṅghriḥ kiṃcidbharābandhurakaṃdharāgraḥ|</l>
<l>sasauṣṭhavaṃ pṛṣṭhapuṭaṃ bibharti kūrmaḥ samāropitamandarādriḥ||38||</l>
</lg>
<lg type="verse" xml:id="HV_09_39">
<l>anyonyaviddhāṅgulicakravāladordaṇḍamadhye bhramato murāreḥ|</l>
<l>śailasya tatpārśvavighaṭṭanena prakoṣṭharatnābharaṇairviśīrṇam||39||</l>
</lg>
<lg type="verse" xml:id="HV_09_40">
<pb n="133" />
<l>vibhānti saṃdānitadandaśūkavikṛṣyamāṇasya gireḥ sudhārdrāḥ|</l>
<l>vighūrṇamānapratimāchalena taraṅgabhaṅgā iva mathyamānāḥ||40||</l>
</lg>
<lg type="verse" xml:id="HV_09_41">
<l>āśīviṣākarṣaṇagāḍhakāṣakṛśībhavanmadhyaparicyutābhiḥ|</l>
<l>śailasya nimnāntaravartinībhirnitamba evopacitaḥ śilābhiḥ||41||</l>
</lg>
<lg type="verse" xml:id="HV_09_42">
<l>daityendraniṣpīḍitakaṇṭhapīṭhaphullatphaṇāmaṇḍalaphūtkṛtotthaiḥ|</l>
<l>kṣayārkabimbairiva vīcicakramāpīyate bhogipateḥ sphuliṅgaiḥ||42||</l>
</lg>
<lg type="verse" xml:id="HV_09_43">
<l>surāsurākarṣaṇaghūrṇamānamanthācalāghātaviśīryamāṇā|</l>
<l>taraṅgapaṅktiḥ śaraṇārthinīva gṛhṇāti vegena diśaścatastraḥ||43||</l>
</lg>
<lg type="verse" xml:id="HV_09_44">
<l>uttasthuṣīṃ toyanidheśca lakṣmīṃ cetovikalpaiḥ pariripsunārāt|</l>
<l>āliṅyate mandara eva gāḍhabhujopapīḍaṃ garuḍadhvajena||44||</l>
</lg>
<lg type="verse" xml:id="HV_09_45">
<l>vaikuṇṭhadordaṇḍadṛḍhopagūḍhā vivepate mandaraśailamūrtiḥ|</l>
<l>kauśeyasaṃkāśanitambabhittivistraṃsamānāmalanirjharāmbhāḥ||45||</l>
</lg>
<lg type="verse" xml:id="HV_09_46">
<l>kṣaṇaṃ dadhānāmṛtalābhagarbhavisrambhasaṃbhāvanavipralambham|</l>
<l>saṃvāditadvalguguṇābhyudeti surādhipānāṃ dayitā sarisrut|46||</l>
</lg>
<lg type="verse" xml:id="HV_09_47">
<l>uttiṣṭhati prāṃśunavapravālavalīnikuñjagrathitā muhūrtam|</l>
<l>lekhāmalā dhūrjaṭijūṭakoṭinivāsayogyāmiva kurvatīndoḥ||47||</l>
</lg>
<lg type="verse" xml:id="HV_09_48">
<pb n="134" />
<l>māṇikyapuṣpoccayalagnanārīkacāgrasaṃkrāntimivāruṇatvam|</l>
<l>pravālavallivalayeṣu bibhratsalīlamuttiṣṭhati pārijātaḥ||48||</l>
</lg>
<lg type="verse" xml:id="HV_09_49">
<l>kṣodocchvasadvidrumareṇubhaṅgo muhūrtalagnaḥ suravāraṇasya|</l>
<l>ālānalīnonnataśātakaumbhastambhatvamāgacchati mandarādriḥ||49||</l>
</lg>
<lg type="verse" xml:id="HV_09_50">
<l>nirdahyamāno bhiṣajeva kiṃcitsthānāntareṣvaurvahutāśanena|</l>
<l>uccaiḥśravā dhūtasaṭāsahastraḥ savegamuttiṣṭhati vīcimadhyāt||50||</l>
</lg>
<lg type="verse" xml:id="HV_09_51">
<l>śaśāṅgagaurādapi dugdhasindhorabhyudgataḥ śyāmarucirviṣaughaḥ|</l>
<l>grāsīkṛtaḥ kaṇṭhagato 'sya dhatte dīvaradāmalīlām||51|| </l>
</lg>
<p xml:id="HV_09_51p">
(caturdaśabhiḥ kulakam)
</p>
<lg type="verse" xml:id="HV_09_52">
<l>cakrībhavanmaṇḍalamuṣṇaraśmerindośca dhatte pṛthurandhramadhyam|</l>
<l>āsannadaityendravināśavalgadutpātaśaṃsīva bhayaṃkaratvam||52||</l>
</lg>
<lg type="verse" xml:id="HV_09_53">
<l>rathapratiṣṭhoṣṇamarīcitāpapariplutā vedamayāsturaṃgāḥ|</l>
<l>muhurvaladgrīvavivṛttalolapārśvakramātkūbariṇaṃ vahanti||53||</l>
</lg>
<lg type="verse" xml:id="HV_09_54">
<l>cakrīkṛtoṣṇāṃśuśikhākṛśānuhetipratānāhitapākakāṣṭhā|</l>
<l>saśailakīlā vasudhā rathatvamāpāditā gāḍhamupaiti dārḍhyam||54||</l>
</lg>
<lg type="verse" xml:id="HV_09_55">
<l>vrajannagastyena purārkamārgarurutsayā vṛddhimalaṃ niruddhaḥ|</l>
<l>rupāntareṇāmbaravartma bhūyo ruṇaddhi vindhyācalavaṃśaketuḥ||55||</l>
</lg>
<lg type="verse" xml:id="HV_09_56">
<l>madhyaṃ samuṣṭigrahasauṣṭhavaṃ ca kṛśīkṛtaṃ vāsukibhogakāṣaiḥ|</l>
<l>dadhannatāntobhayakūṭakoṭiḥ kodaṇḍadaṇḍatvamupaiti śailaḥ||56||</l>
</lg>
<lg type="verse" xml:id="HV_09_57">
<l>girīndracāpāṭanigāḍhabandhanipīḍanādbandhurakaṇṭhapīṭhaḥ|</l>
<l>karoti nāgaḥ śvasitānalena dāhakriyāyā iva pūrvaraṅgam||57||</l>
</lg>
<pb n="135" />
<lg type="verse" xml:id="HV_09_58">
<l>krameṇa daityendravipattihetoḥ saṃkṣiptadeho nijamāyayaiva|</l>
<l>janārdano mārgaṇatāmupaiti pureva lokeṣu nirargalaujāḥ||58||</l>
</lg>
<lg type="verse" xml:id="HV_09_59">
<l>śarīkṛtasyāgrata eva śaureḥ śalyībhavatyāhitatīvradāhaḥ|</l>
<l>didhakṣyamāṇāsuracakravālabālājanasyānu kṛśānurāśiḥ||59||</l>
</lg>
<lg type="verse" xml:id="HV_09_60">
<l>ākṛṣṭāniḥśeṣakulādrikūṭaniṣpeṣadakṣakṣayakālaraṃhāḥ|</l>
<l>mahāsurīṇāṃ hṛdayaiḥ karoti kampaṃ marutpuṅkhapatattrapaṅkteḥ||60||</l>
</lg>
<lg type="verse" xml:id="HV_09_61">
<l>ityeṣa eva praṇavapratodavirañcisārathyasanāthamekaḥ|</l>
<l>rathāgramāsthāya sumeruketuṃ puratrayīṃ bhasmamayīṃ cakāra||61||</l>
</lg>
<p xml:id="HV_09_61p">(daśabhi kulakam)</p>
<lg type="verse" xml:id="HV_09_62">
<l>abhyuddhatāmarṣadurīkṣyamūrterjvalatkarālānalahetipiṅgam|</l>
<l>samullasantī bhrukuṭistṛtīyaṃ dāhāya tīvraṃ nudatīva cakṣuḥ||62||</l>
</lg>
<lg type="verse" xml:id="HV_09_63">
<l>ploṣāvalagnasya vapuṣyudagrajvālājaṭālasya vilocanāgreḥ|</l>
<l>praśāntihetoriva saṃbhrameṇa niryānti gharmodakaśīkaraughāḥ||63||</l>
</lg>
<lg type="verse" xml:id="HV_09_64">
<l>lalāṭapaṭṭekṣaṇatārakaughātsaṃdhyāghanādvidyudivotpatantī|</l>
<l>saṃbhāvitā dṛṣṭinimīlanena na vīkṣituṃ piṅgarucojjvalārciḥ||64||</l>
</lg>
<lg type="verse" xml:id="HV_09_65">
<l>dagdhe 'sya kāme nayanāgninetthaṃ krodhaḥ prasādaśca tathā jajṛmbhe|</l>
<l>aṅgeṣu lāvaṇyasudhāhradeṣu yathā sa lebhe padamaṅganānām||65||</l>
</lg>
<p xml:id="HV_09_65p">(kalāpakam)</p>
<lg type="verse" xml:id="HV_09_66">
<pb n="136" />
<l>saṃbhrāntadevāsurasaptalokadāhopaśāntyarthamivāmbunāthāḥ|</l>
<l>vīcicchaṭāghaṭṭanaghoraghoramanyonyamuddāmarayā ghaṭante||66||</l>
</lg>
<lg type="verse" xml:id="HV_09_67">
<l>ūrdhvekṣaṇāgniglapitoṣṇimārānmandībhavatyuṣṇamarīcibimbam|</l>
<l>anyonyasaṃṣṭaktasamudravāritaraṅgamaṅgairiva laṅghyamānam||67||</l>
</lg>
<lg type="verse" xml:id="HV_09_68">
<l>kimetadityākulatāvivartaniṣpīḍitasyaiva caturmukhena|</l>
<l>raktacchaṭābhāsanapaṅkajasya galatyamandaṃ makarandavṛṣṭiḥ||68||</l>
</lg>
<lg type="verse" xml:id="HV_09_69">
<l>ityasya kālo 'pi vilaṅghitājñaḥ saṃdhukṣitaḥ kopahutāśanena|</l>
<l>babhāra dāvānaladahyamānaparijvalanmekalaśailalīlām||69||</l>
</lg>
<p xml:id="HV_09_69p">(kalāpakam)</p>
<lg type="verse" xml:id="HV_09_70">
<l>saṃvartameghamalinacchavikālakūṭa-</l>
<l>cchāyāchalena bhuvanapralayāgameṣu|</l>
<l>ābhātyayaṃ kavalitākhilasaptaloka-</l>
<l>pātālarandhratamaseva niruddhakaṇṭhaḥ||70||</l>
</lg>
<lg type="verse" xml:id="HV_09_71">
<l>bhāsvatkirīṭamakarīmaṇipattrabhaṅga-</l>
<l>cchāyāpiśaṅgitatalāṅgulipādayugmam|</l>
<l>asya sphurannakhamayūkhaśikhāchalena</l>
<l>prajñāprakāśamiva bhāti diśatsurebhyaḥ||71||</l>
</lg>
<lg type="verse" xml:id="HV_09_72">
<l>saṃdehamohaviratirgahaneṣu kṛtya-</l>
<l>vastuṣvapoḍhatamasāmapi no matīnām|</l>
<pb n="137" />
<l>asyāmalāḥ kila dhiyo vicaranti yena|</l>
<l>tāsāmuparyupari citraviśeṣaṇiṣṭhāḥ||72||</l>
</lg>
<lg type="verse" xml:id="HV_09_73">
<l>prajñātirekavaśato viśadāvabhāsa-</l>
<l>mālocyamānamakhilaṃ khalu kāryatattvam|</l>
<l>puṣṇāti niṣpratighamarthaviśeṣajāta-</l>
<l>muddhṛṣyamāṇamiva varṇakadāru gandham+||73||</l>
</lg>
<lg type="verse" xml:id="HV_09_74">
<l>mantreṇa pañcavidhatāmupajagmuṣā ca</l>
<l>nītiprapañcaracanā vijigīṣupuṃsām|</l>
<l>ā saṃsṛti kramajuṣā bhuvanatraye 'pi</l>
<l>nirvartyate hi maruteva śarīrayātrā||74||</l>
</lg>
<lg type="verse" xml:id="HV_09_75">
<l>saṃrambhamitthamapahāya nirūpayantu</l>
<l>saṃpratyanena kṛtanitipathaprakāśāḥ|</l>
<l>kāryaṃ bhavanta idamujjhitamohamāryāḥ</l>
<l>prekṣāvatāṃ jagati tanna yadastyasādhyam||75||</l>
</lg>
<lg type="verse" xml:id="HV_09_76">
<l>ākarṇya vācamiti tasay gaṇādhināthā-</l>
<l>stasthuḥ parasparaniveśitadṛṣṭayaste|</l>
<l>līlāvivṛttiśithilībhavadadrikūṭa-</l>
<l>pīnāṃsapīṭhaluṭhitāmalaratnahārāḥ||76||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye prabhāmayanayaprakāśanaṃ nāma
navamaḥ sargaḥ|
</p>
</div>
<div n="10" type="chapter">
<pb n="138" />
<p>
daśamaḥ sargaḥ|
</p>
<lg type="verse" xml:id="HV_10_1">
<l>tigmapratāpatapanātapa eva yasya</l>
<l>saṃkocitārikulakīrtikumudvatīkaḥ|</l>
<l>rūḍhaṃ jagattrayasarasyanayadikāsa-</l>
<l>lakṣmīṃ vipāṇḍurayaśaḥśatapattrakhaṇḍam||1||</l>
</lg>
<lg type="verse" xml:id="HV_10_2">
<l>ucchvāsiśeṣaphaṇapāṇḍurapuṇḍarīka-</l>
<l>khaṇḍopasevanadhiyeva rasātalāntaḥ|</l>
<l>krauñcādrikuñjavivarotthitahaṃsayūtha-</l>
<l>mārgānusararabhasādiva diṅmukheṣu||2||</l>
</lg>
<lg type="verse" xml:id="HV_10_3">
<l>vispaṣṭagaurakarasūtrasudhāmayūkha-</l>
<l>rekhāmṛṇālaśakalaspṛhayevva nāke|</l>
<l>yasyāni'saṃ dhavalapakṣabalena kīrti-</l>
<l>haṃsī savibhramamiti bhramati trilokyām||3|| </l>
</lg>
<p xml:id="HV_10_3p">
(yugalakam)
</p>
<lg type="verse" xml:id="HV_10_4">
<l>gaṇḍasthalaṃ samiti yasya vipakṣabhaṅga-</l>
<l>rāgotthapīnapulakābharaṇaṃ babhāse|</l>
<l>lakṣmyā vicumbitamivādhiśayānayāṃsa-</l>
<l>kūṭopadhānavikaṭonnatabāhuśayyām||4||</l>
</lg>
<lg type="verse" xml:id="HV_10_5">
<l>paryantabahagaviśarārutaraṅgabhaṅga-</l>
<l>sindhuplavā bhujagarājaphaṇāsvamandam|</l>
<l>preṅkhattarā vasumatī balabhārabhūri-</l>
<l>khedākulā calati digvijayāya yasmin||5||</l>
</lg>
<pb n="139" />
<lg type="verse" xml:id="HV_10_6">
<l>yena prakīrṇakagaṇāḥ surakuñjareṇa</l>
<l>bhagnā mṛgāṅkadhavalāḥ pratipakṣalakṣmyāḥ|</l>
<l>niṣkṛṣṭakoṭimukhanirgatasūkṣmasūtra-</l>
<l>jālā mṛṇālavalayā iva paṅkajinyāḥ||6||</l>
</lg>
<lg type="verse" xml:id="HV_10_7">
<l>yasyonmadadviradakumbhavibhedamukta-</l>
<l>saṃsaktamauktikaśikhānikarāvakīrṇaḥ|</l>
<l>kṣīrāhutīriva mumoca yudhi pratāpa-</l>
<l>vahnāvarīndhanasamedhitadhāmni khaḍgaḥ||7||</l>
</lg>
<lg type="verse" xml:id="HV_10_8">
<l>yasminsamuccalati voḍhumivāntarikṣa-</l>
<l>nirdhūtadhūlidharaṇīvalayaṃ dvitīyam|</l>
<l>bhātyutthitaṃ kṣitibhṛtāṃ dhavalātapattra-</l>
<l>khaṇḍacchalena pṛthuśeṣaphaṇāsahasram||8||</l>
</lg>
<lg type="verse" xml:id="HV_10_9">
<l>suśliṣṭamadhyaghaṭitāspadapadmarāga-</l>
<l>pīṭhojjvalāmamalahāralatāṃ dadhānaḥ|</l>
<l>āndolanāya racitāṃ sthagitāntarikṣa-</l>
<l>vistāribāhuvanadevatayeva dolām||9||</l>
</lg>
<lg type="verse" xml:id="HV_10_10">
<l>bibhradvikāsipuṭatārakadṛṣṭipūrṇa-</l>
<l>gaṇḍasthalaṃ śaśisitasmitaśobhivaktram|</l>
<l>ādhūya kopaśithilīkṛtabhogibaddha-</l>
<l>jūṭaṃ śirolulitapiṅgajaṭākalāpam||10||</l>
</lg>
<lg type="verse" xml:id="HV_10_11">
<l>dantaprabhādhavalabhāsamanekamārga-</l>
<l>vṛttiṃ manoharapadojjvalavarṇahaṃsām|</l>
<pb n="140" />
<l>gāmbhīryasindhughaṭitāṃ giramujjagāra</l>
<l>jahnurbhagīrathasutāmiva vahnigarbhaḥ|11|| </l>
</lg>
<p xml:id="HV_10_11p">
(ekādaśabhiḥ kulakam)
</p>
<lg type="verse" xml:id="HV_10_12">
<l>vākyaṃ prabhāmaya yaditthamudāttamāttha</l>
<l>tenābhidhātumadhunāhamapi pravṛttaḥ|</l>
<l>sarvo 'nubhāvagarimā sa mukhānilasya</l>
<l>śabdāyate śrutisukhaṃ yadatīva veṇuḥ||12||</l>
</lg>
<lg type="verse" xml:id="HV_10_13">
<l>vākyaṃ vacasvijanadurvacamitthameta-</l>
<l>dadyāmalaṃ tvadaparaḥ ka ivābhidadhyāt|</l>
<l>syātkaścideva sa maṇirnanu śātakumbha-</l>
<l>niṣṭhīvitā jagati yasya mata prasūtim||13||</l>
</lg>
<lg type="verse" xml:id="HV_10_14">
<l>yeṣāṃ nisargavimalatvamupādadhānā</l>
<l>nārthānprakāśayati dīpaśikheva buddhiḥ|</l>
<l>krodhāndhakāragahane pravijṛmbhamāṇe</l>
<l>te 'ndhībhavanti nanu satsvapi locaneṣu||14||</l>
</lg>
<lg type="verse" xml:id="HV_10_15">
<l>bibhrāṇayā vimalatāmadhikaṃ dhiyaiva</l>
<l>mohaṃ vyapohati viśāradimānamāptaḥ|</l>
<l>dikcakravālavinirodhi vijṛmbhamāṇa-</l>
<l>mandhaṃ tamastirayati prabhayaiva bhānuḥ||15||</l>
</lg>
<pb n="141" />
<lg type="verse" xml:id="HV_10_16">
<l>candrodaye 'pi jaladhiḥ stimitatvameti</l>
<l>vidyullatāpi parimuñcati cañcalatvam|</l>
<l>tigmāṃśumaṇḍalamapi grasate na rāhuḥ</l>
<l>prajñāvatā naya iha pravitanyamāne||16||</l>
</lg>
<lg type="verse" xml:id="HV_10_17">
<l>traividyavṛddharacitaṃ nayavartma śaśva-</l>
<l>dātasthuṣaḥ sthiravipakṣajito vijetuḥ|</l>
<l>lakṣmīrna muñcati kadācana cañcalāpi</l>
<l>dīprā rucirdinapateriva maṇḍalāgram||17||</l>
</lg>
<lg type="verse" xml:id="HV_10_18">
<l>śaṅke samāpya mahatāṃ hṛdayeṣu pūrva-</l>
<l>mīṣattadaṃśaparamāṇulavāvaśeṣam|</l>
<l>gambhīratāṃ jaladhiṣu sthiratāṃ nageṣu</l>
<l>vistīrṇatāṃ ca nabhasi vyadhitātha vedhāḥ||18||</l>
</lg>
<lg type="verse" xml:id="HV_10_19">
<l>prekṣāvato 'pyavihitaupayikaprayoga-</l>
<l>śūnyānabhīkṣṇamadhikurvata eva tīkṣṇāḥ|</l>
<l>cakṣupmato 'pi caraṇeṣvavadhānavandhyā-</l>
<l>nvidhyanti kaṇṭakaśikhā niśitā avaśyam||19||</l>
</lg>
<lg type="verse" xml:id="HV_10_20">
<l>kālādisādhanamaveks.itamarthasiddhi-</l>
<l>mabhyarṇatāṃ nayati niṣpratighaṃ jigīṣoḥ|</l>
<pb n="142" />
<l>tannirvyapekṣamanasāṃ nayaśāsaneṣu</l>
<l>dordaṇḍadarparabhaso vinipātahetuḥ||20||</l>
</lg>
<lg type="verse" xml:id="HV_10_21">
<l>pātālamandiranivāsadṛḍhāndhakāra-</l>
<l>saṃsargajihmitadṛśo ditijādhināthāḥ|</l>
<l>dhārākṛśānujaṭilaṃ yudhi yasya cakra-</l>
<l>muṣṇāṃśumaṇḍalamivekṣitumapyaśaktāḥ||21||</l>
</lg>
<lg type="verse" xml:id="HV_10_22">
<l>saṅgrāmamūrdhani vipūrayituṃ na yena</l>
<l>yatnādapi sphuṭamapāryata pāñcajanyaḥ|</l>
<l>niḥśvāsanunnahṛdayāspadasaptaloka-</l>
<l>saṃsthānaruddhavikaṭānanarandhramārgaḥ||22||</l>
</lg>
<lg type="verse" xml:id="HV_10_23">
<l>vaktrāmṛtāṃ'suviniveśitapāñcajanya-</l>
<l>śaṅkhārpitāṃ kuṭilatāmiva yasya bibhrat|</l>
<l>ceto nisargasaralaṃ ripuvañcanaika-</l>
<l>kāryaprapañcaracanācaturatvameti||23||</l>
</lg>
<lg type="verse" xml:id="HV_10_24">
<l>yasya vyalokyata sudhāharaṇābhiyoge</l>
<l>līlāpuraṃdhrivapuṣaḥ kucakumbhayugmam|</l>
<l>vakṣaḥsthalīsarabhasotthitagūḍhanābhi-</l>
<l>rūḍhāravindamukuladvayaśobhi daityaiḥ||24||</l>
</lg>
<lg type="verse" xml:id="HV_10_25">
<l>yattīkṣṇakoṭikarajakṣatijṛmbhamāṇa-</l>
<l>lajjākulā kulavadhūriva dṛṣṭamārge|</l>
<l>bhartuḥ punarna ditijādhipateratiṣṭha-</l>
<l>dābaddhahāsasuracakravilokitā śrīḥ||25||</l>
</lg>
<lg type="verse" xml:id="HV_10_26">
<l>daṃṣṭrāśaśāṅkakalikāśakalaikadeśa-</l>
<l>koṇoddhṛtāmabhisamīkṣya babhūva yaḥ kṣmām|</l>
<pb n="143" />
<l>ghoṇādarīvivaraghūrṇitasaptaloka-</l>
<l>līlāvarāharacanādarasaṃbhṛtaśrīḥ||26||</l>
</lg>
<lg type="verse" xml:id="HV_10_27">
<l>yasyātimantharagatervalivañcanārtha-</l>
<l>māgacchatastanuradṛśyata saśramāmbhāḥ|</l>
<l>saṃkocitāvayavasaṃkaṭasaṃdhiroma-</l>
<l>kūpāntarocchalitasindhujaleva daityaiḥ||27||</l>
</lg>
<lg type="verse" xml:id="HV_10_28">
<l>akrāmatastribhuvanaṃ valirājalakṣmī-</l>
<l>nirvāsanāya navavibhramamaṇḍanaśrīḥ|</l>
<l>ādhāyi yasya surasiddhavadhūkapola-</l>
<l>bhāgeṣu pādanakhadīdhitimañjarībhiḥ||28||</l>
</lg>
<lg type="verse" xml:id="HV_10_29">
<l>utkhāya nandanavanādupanīta eva</l>
<l>yena drume bhavanakānanabhūmibhāgam|</l>
<l>ālokyatāpyanavataṃsitatadvinidra-</l>
<l>puṣpe vikāsitadṛśā dayitānane śrīḥ||29||</l>
</lg>
<lg type="verse" xml:id="HV_10_30">
<l>yaḥ prāpya ballavakulasthitimabhranīla-</l>
<l>mantanirgūḍhamaparaṃ bibharāṃcakāra|</l>
<l>tatkālabaddhahṛdayāspadasindhukanyā-</l>
<l>gāḍhopagūhanarasādiva bāhuyugmam||30||</l>
</lg>
<lg type="verse" xml:id="HV_10_31">
<l>adyāpi śaiśavabhṛtā damitasya yena </l>
<l>śalyāyate śirasi kāliyapannagasya|</l>
<l>vinyastapādabharabhagnamudaṃśumāla-</l>
<l>mantaḥsphuratpṛthuphaṇāmaṇicakravālam||31||</l>
</lg>
<lg type="verse" xml:id="HV_10_32">
<l>aśrūyatānurahasaṃ pratipannagopa-</l>
<l>veṣasya yasya rabhasādvrajasundarībhiḥ|</l>
<pb n="144" />
<l>gītadhaniḥ śvasitakampitagūḍhanābhi-</l>
<l>rūḍhābjakesaraparāgapāyakaṇṭhaḥ||32||</l>
</lg>
<lg type="verse" xml:id="HV_10_33">
<l>vakṣaḥsthale ghaṭitasaṃnidhirūḍhagūḍha-</l>
<l>rāgāvataṃsahṛdayādriśilāviśāle|</l>
<l>sā yasya ṣoḍaśanitambavatīsahastra-</l>
<l>gāḍhopagūhanavaśena nipīḍitā śrīḥ||33||</l>
</lg>
<lg type="verse" xml:id="HV_10_34">
<l>so 'nekanāskinikurambapuraṃdhriloka-</l>
<l>vaktrābjahāsaghaṭanāravimbimbacakraḥ|</l>
<l>kālakrameṇa harirapyaribhaṅgaśauṇḍa-</l>
<l>dordaṇḍadṛptamanaso ditijāñjaghāna||34|| </l>
</lg>
<p xml:id="HV_10_34p">
(caturdaśabhiḥ kulakam)
</p>
<lg type="verse" xml:id="HV_10_35">
<l>kāryeṣu kālamusalānuguṇavyavastha-</l>
<l>mabhyetya tiṣṭhati ciraṃ taralāpi lakṣmīḥ|</l>
<l>sālaktakaṃ caraṇamambujakhaṇḍagarbha-</l>
<l>saṃcāralagnamakarandamivodvahantī||35||</l>
</lg>
<lg type="verse" xml:id="HV_10_36">
<l>nyāyyaṃ tadetadiha tāvadupaplave 'pi</l>
<l>kurvanti yanna jagati sthitibhaṅgamāryāḥ|</l>
<l>maryādayā virahitāḥ pralayāgame 'pi</l>
<l>kiṃ vācyatāṃ jaladhayo bhuvane na yātāḥ||36||</l>
</lg>
<lg type="verse" xml:id="HV_10_37">
<l>vistīrṇatāvayavaśelaśavo 'pi tāva-</l>
<l>dasyānvakāri na mayā hṛdayasya kaṣṭam|</l>
<l>śmāyate 'mbaramitīva gṛhītacinta-</l>
<l>metattavocchvasitadhūmaśikhāvalīḍham||37||</l>
</lg>
<pb n="145" />
<lg type="verse" xml:id="HV_10_38">
<l>uddāmadarpanikaṣānkariṇo vihāya</l>
<l>viṣyandidānajalanirjharadhautagaṇḍān|</l>
<l>pṛṣṭhe kuraṅgakaśiśoḥ karakālacakra-</l>
<l>mutplutya pātayitumicchasi nāsi siṃhaḥ||38||</l>
</lg>
<lg type="verse" xml:id="HV_10_39">
<l>tenojjhyatāṃ gaṇapate rabhaso 'yamasta-</l>
<l>nītiprapañcalaghuko vijigīṣubāhyaḥ|</l>
<l>kāryāntareṣvanugmavyatirekadṛṣṭaḥ-</l>
<l>sāreṣu sāraguravo nahi viplavante||39||</l>
</lg>
<lg type="verse" xml:id="HV_10_40">
<l>ulāsyamānakuṭilabhrukuṭiprabandha-</l>
<l>baddhāndhakāragahane 'pi mukhendubimbe|</l>
<l>vyaktiṃ dadhattava gaṇādhipa roṣa eṣa</l>
<l>kasyāspadaṃ vimalaśāstradṛśo na kuryāt||40||</l>
</lg>
<lg type="verse" xml:id="HV_10_41">
<l>ābaddhasaṃbhramasurāsuracakravāla-</l>
<l>dṛṣṭāsya yadyapi tamaḥpaṭalāsitaśrīḥ|</l>
<l>avyāhatā tava gaṇādhipakhaḍgayaṣ.ṭi.-</l>
<l>reṣā raṇeṣu bhuvanakṣayakālarātriḥ||41||</l>
</lg>
<lg type="verse" xml:id="HV_10_42">
<l>saṃrambhoharabhasapratipattiśūnya-</l>
<l>micchāmi saṃprati tathāpi nayānusāram|</l>
<l>kārye 'pi kartumadhunārya viparyaye 'pi</l>
<l>siddherbhavetkvacana yena na vācyatā vaḥ||42||</l>
</lg>
<lg type="verse" xml:id="HV_10_43">
<l>abhyutpatañjalabhṛtaḥ stanato nihantuṃ</l>
<l>kiṃ vikrameṇa vinipātaphalena kuryāt|</l>
<pb n="146" />
<l>paryastadānajalakuñjarakumbhapīṭha-</l>
<l>kuṭṭākakoṭikarajakrakaco 'pi siṃhaḥ||43||</l>
</lg>
<lg type="verse" xml:id="HV_10_44">
<l>saṃhārakālaśikhino jaladhārayābhra-</l>
<l>khaṇḍaḥ śikhāhatimiva jvalitasya kartum|</l>
<l>kaḥ saṃprahārarabhasapratiṣedharaukṣya-</l>
<l>mīśastava pramathanātha girāthavā syāt||44||</l>
</lg>
<lg type="verse" xml:id="HV_10_45">
<l>niḥsaṃkhyasaṃkhyakuśalapratipakṣapakṣa-</l>
<l>maghnanmavāniva na nirvṛtimeti śuṣmī|</l>
<l>aurvāgnirekamapi tiṣṭhati kiṃ muhūrta-</l>
<l>mudvīcimaṇḍalamabhasmamayanpayodhim|45||</l>
</lg>
<lg type="verse" xml:id="HV_10_46">
<l>śulī vikīrṇaśikhi śūlamidaṃ vikṛṣya</l>
<l>śārṅga ca saṃgaramukhesu rathāṅgapāṇiḥ|</l>
<l>cakrīkṛtatanudhanustarasā bhavāṃśca</l>
<l>dordaṇḍadṛptamanaso dalayantu daityān||46||</l>
</lg>
<lg type="verse" xml:id="HV_10_47">
<l>pīnonnatāṃsaśikharasya raṇāmburāśi-</l>
<l>helāviloḍananirargalamandarādreḥ|</l>
<l>doṣṇaḥ paribhramṇamaṇḍalitaḥ kṛpāṇa-</l>
<l>paṭṭo bibharti tava vāsukibhogalīlām||47||</l>
</lg>
<lg type="verse" xml:id="HV_10_48">
<l>tvāmantareṇa raṇakānanasīmni kasya</l>
<l>pīnonnatadviradakumbhakucābhighātaiḥ|</l>
<l>śyāmā nināya karavālalatā vikāsa-</l>
<l>lakṣmīṃ yaśaḥ kurabakadrumacakravālam||48||</l>
</lg>
<lg type="verse" xml:id="HV_10_49">
<l>gambhīratāṃ dadhati tāvaka eva dhairya-</l>
<l>māsthāṃ babandha hṛdaye 'tra viśālasattve|</l>
<pb n="147" />
<l>pātālarandhramapahāya kṛtapratiṣṭha-</l>
<l>manyatra kiṃ jalanidheravadhāryate 'mbhaḥ||49||</l>
</lg>
<lg type="verse" xml:id="HV_10_50">
<l>kiṃ tu bravīmi paralokajigīṣayettha-</l>
<l>mabhyujjhataḥ prathamamaupayikaṃ vimohāt|</l>
<l>daṇḍe gaṇādhipa tava kramayogabhāji</l>
<l>naivāśramāntara iva dhruvamasti siddhiḥ||50||</l>
</lg>
<lg type="verse" xml:id="HV_10_51">
<l>lokānusārasaralaṃ nayavartma tāva-</l>
<l>detanmayedṛśamiti vyapadiśyate vaḥ|</l>
<l>devaḥ śubhāśubhamataḥ parameṣa vetti</l>
<l>gaurīpatirjagadupaplavasindhusetuḥ||51||</l>
</lg>
<lg type="verse" xml:id="HV_10_52">
<l>iti taralitaratnastragvivṛttyāndhakāra-</l>
<l>cchidamanugatanītiṃ bhāratīṃ tasya vaktrāt|</l>
<l>śaśabhṛta iva bimbāccandrikāṃ niṣpatantī-</l>
<l>mavihati kumudaugho rājaloko 'bhyanandat||52||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānaka śrīratnākarasya kṛtau
ratnāṅke haravijaye mahākāvye vahnigarbhanītisaṃdarbho nāma
daśamaḥ sargaḥ|
</p>
</div>
<div n="11" type="chapter">
<pb n="148" />
<p>
ekādaśaḥ sargaḥ|
</p>
<lg type="verse" xml:id="HV_11_1">
<l>śrutvāsya vācamiti taṃ vikaṭāṭṭahāsa-</l>
<l>phenacchaṭācchuritadiktaṭamagnidaṃṣṭraḥ|</l>
<l>cukṣobha sindhuriva saṃsadi kālakūṭa-</l>
<l>rekhākarālavikaṭabhrukuṭīvibhaṅgaḥ||1||</l>
</lg>
<lg type="verse" xml:id="HV_11_2">
<l>saṃvartavāridaghaṭāvikaṭābhinīla-</l>
<l>cchāyandhakārakalupīkṛtadigvibhāgām|</l>
<l>ābhaṅginīṃ bhrukuṭimutkaṭakopavahni-</l>
<l>veṇīlatāmiva babandha sa kālarātreḥ||2||</l>
</lg>
<lg type="verse" xml:id="HV_11_3">
<l>vyāvṛttimaṇḍalitaromalatālavāla-</l>
<l>cakrāyamānavikarālakaṇāni kopāt|</l>
<l>sasyandire sadasi gharmajalāni tasya</l>
<l>tanvanti ratnakavacaśriyamāśudehe||3||</l>
</lg>
<lg type="verse" xml:id="HV_11_4">
<l>krodhastathāsya vavṛdhe bhrukuṭīvibhaṅga-</l>
<l>lekhātaraṅgitalalāṭataṭānanāgraḥ|</l>
<l>bharturyathānadhigatoddhataśāsano 'pi</l>
<l>saṃhartumāśu bhuvanatritayaṃ sa aicchat||4||</l>
</lg>
<lg type="verse" xml:id="HV_11_5">
<l>tasya ghnataḥ karatalena karālamaṃsa-</l>
<l>kūṭaṃ ruṣā nakhamayūkhaśikhāḥ khacantyaḥ|</l>
<l>ūhuḥ kaṭhorabhujapañjarapuñjyamāna-</l>
<l>durvāravikramamṛgendrasaṭāvilāsam||5||</l>
</lg>
<lg type="verse" xml:id="HV_11_6">
<l>aucityaśāli sarupo vacnaṃ vivakṣo</l>
<l>tasyāhatāṃsaśikharasya vivṛttilīlā|</l>
<pb n="149" />
<l>sannāyikeva sadasi pratipannapīṭha-</l>
<l>mardā rarāja kuṭilonnamitāñcitabhrūḥ||6||</l>
</lg>
<lg type="verse" xml:id="HV_11_7">
<l>hṛtpuṇḍarīkamiva tasya suraiḥ saroṣa-</l>
<l>pādābhighātakṛtarandhrapathena pṛthvyāḥ|</l>
<l>pātālakukṣikuhare maṇiraśmirāga-</l>
<l>piṅgaṃ vyalki pṛthuśeṣaphaṇāsahastram||7||</l>
</lg>
<lg type="verse" xml:id="HV_11_8">
<l>bibhratsa saurabhabharākuladvirepha-</l>
<l>mālaṃ maṇistabakakarṇaśikhāvataṃsam|</l>
<l>aṃsopadhānabhujatalpaniviṣṭayeva</l>
<l>lakṣmyārpitaṃ nijakarādvikacāravindam||8||</l>
</lg>
<lg type="verse" xml:id="HV_11_9">
<l>utsarpidarpajādhisphuradūrmisaṃgha-</l>
<l>saṃghaṭṭaghorataraghoṣanibhāravaśrīḥ|</l>
<l>līlāvivṛttanijadehabharāvarugṇa-</l>
<l>ratnāsanāśithilasaṃdhiridaṃ babhāṣe||9|| </l>
</lg>
<p xml:id="HV_11_9p">
(yugalakam)
</p>
<lg type="verse" xml:id="HV_11_10">
<l>satyaṃ girā tava vibhūṣita eva nīti-</l>
<l>mārgo nisargagahano 'pi gaṇendra guryvā|</l>
<l>ekaiva sā jalanidherudiyāya candra-</l>
<l>lekhā samaskuruta yā śitikaṇṭhajūṭam||10||</l>
</lg>
<lg type="verse" xml:id="HV_11_11">
<l>utpadyate jagatiko 'pi sa eka eva</l>
<l>yasyoktiṣu sphurati sarvamanoramor 'haḥ|</l>
<l>anyaḥ sa kalpaviṭapī maṇimañjarīṣu</l>
<l>cintāmaṇiḥ stabakatāmupayāti yasya||11||</l>
</lg>
<pb n="150" />
<lg type="verse" xml:id="HV_11_12">
<l>kṣobhaṃ na yā vrajati jātu nayārthatattva-</l>
<l>garbha parā tava gaṇādhipa sātra vāṇī|</l>
<l>paṅkatvameti na madhusthitikāraṇaṃ yā</l>
<l>sānyaiva saṃbhṛtaguṇā kusumasya dhūliḥ||12||</l>
</lg>
<lg type="verse" xml:id="HV_11_13">
<l>ākāradāruṇatayāpi mamānvitasya</l>
<l>vākyaṃ vilakṣaṇamabhiplutituccharūpam|</l>
<l>asthāsnu tūlamiva śālmalipādapasya</l>
<l>saṃśrūyamāṇamupayāsyati hāsyatāṃ vaḥ||13||</l>
</lg>
<lg type="verse" xml:id="HV_11_14">
<l>helāparibhramaṇamaṇḍalitena yasya</l>
<l>nīlatviṣāridalanādasinā raṇeṣu|</l>
<l>vaktreṇa manmathariporiva nirmalāṭṭa-</l>
<l>hāsacchaṭā vicakare bhuvaneṣu kīrtiḥ||14||</l>
</lg>
<lg type="verse" xml:id="HV_11_15">
<l>sa jyotiriṅgaṇagaṇairiva vajramuṣṭi-</l>
<l>ghātocchaladvikaṭakaṅkaṭavahnileśaiḥ|</l>
<l>yasyājidurdinamukheṣu kṛpāṇamegha-</l>
<l>dhārā jahāra ripupaṅkajakoṣalakṣmīm||15||</l>
</lg>
<lg type="verse" xml:id="HV_11_16">
<l>yasyāśu kīrtibakulāvalirātatāyi-</l>
<l>senāvadhūvrajamukhaskhalitaiḥ salīlam|</l>
<l>ninyevikāsamasakṛnnavaraktaśīdhu-</l>
<l>gaṇḍūṣasekavisarai raṇakānaneṣu||16||</l>
</lg>
<pb n="151" />
<lg type="verse" xml:id="HV_11_17">
<l>tasyāpi nāma bhavataḥ sakalārthaśāstra-</l>
<l>tattvāvagāhanagabhīramatipragalbham|</l>
<l>ākarṇya vākyamamarā nayamārgaśāli</l>
<l>śaṅke bhavanti saviśeṣaraṇābhilāṣāḥ||17||</l>
</lg>
<p xml:id="HV_11_17p">
(kalāpakam)
</p>
<lg type="verse" xml:id="HV_11_18">
<l>uddāmadānavavarūthavatīsamīka-</l>
<l>saṃmardayogyamaparaṃ kṣitipīṭhapṛṣṭam|</l>
<l>nirmitsyamānamiva paśya hariṃ saroṣa-</l>
<l>ratnāṅgadaprakarapeṣaparāgapuñjaiḥ||18||</l>
</lg>
<lg type="verse" xml:id="HV_11_19">
<l>saṃrambhagarbhagurumanyujuṣastrilokīṃ</l>
<l>kurvanti sāṃpratamamī musalāyudhasya|</l>
<l>śvāsā vighūrṇanavisaṃsthulatigmaraśmi-</l>
<l>bimbāhitā niyatadeśadinatriyāyāmām||19||</l>
</lg>
<lg type="verse" xml:id="HV_11_20">
<l>bhītiṃ tanoti vikaṭabhrukuṭīvilāsa-</l>
<l>velladviṣadrumalatāṅkalalāṭasānuḥ|</l>
<l>krodheśvarakṣitidharaḥ pratipakṣakopa-</l>
<l>kalpāvasānapavanāhitatīvrakampaḥ||20||</l>
</lg>
<lg type="verse" xml:id="HV_11_21">
<l>saṃvartameghamalinacchaviraprakampa-</l>
<l>kopasya huṃkṛtihutāśanadhūmavartiḥ|</l>
<l>ābhātyamuṣya kavalīkṛtakāladeha-</l>
<l>cchāyeva vaktrakuhādabhiniṣpatantī||21||</l>
</lg>
<lg type="verse" xml:id="HV_11_22">
<l>bhrūbhaṅgameṣa vidadhāti yathā yathā ca</l>
<l>saṃrambhapāṭalavilocanatā. mvidhatte|</l>
<pb n="152" />
<l>niṣpiṣṭahāralatapāṇipuṭo yathā ca</l>
<l>pekṣyatyavaśyamacireṇa tathāsurāṇām||22||</l>
</lg>
<lg type="verse" xml:id="HV_11_23">
<l>roṣānubandhadṛḍhapīḍitadantapaṭṭa-</l>
<l>saṃghaṭṭavahnimiva tarpayati triśūlam|</l>
<l>tatkoṭiniṣṭhuravidaṣṭanijauṣṭhapṛṣṭha-</l>
<l>viṣyandisāndrarudhirāhutibhiḥ purastāt||23||</l>
</lg>
<lg type="verse" xml:id="HV_11_24">
<l>kālī maṣīmalamalīmasamāṃsalārci-</l>
<l>ruddāmadhāmakaravālakarālabāhuḥ|</l>
<l>durgāhatāṃ pralayakālanavābhrakāya-</l>
<l>sacchāyakāliyalayā yamuneva dhatte||24||</l>
</lg>
<lg type="verse" xml:id="HV_11_25">
<l>stamberamānanamamuṃ vikaṭā viṣāṇa-</l>
<l>daṇḍaprabha kumudakhaṇḍaviṣāṇḍuraśrīḥ|</l>
<l>mandākinīva gurusaṃgarabaddhakakṣya-</l>
<l>meṣā vicumbati mukhe tanayapriyatvāt||25||</l>
</lg>
<lg type="verse" xml:id="HV_11_26">
<l>lajjānatānanatayā raṇaśauṇḍadarpa-</l>
<l>kaṇḍūyanadrumabhujo 'tra vibhāvyate 'sau|</l>
<l>māṇikyakuṭṭimamayūkhajalaṃviṣāṇa-</l>
<l>līlāmṛṇālaśakalena pibannivaitat||26||</l>
</lg>
<lg type="verse" xml:id="HV_11_27">
<l>vākyaṃ tavaitaditi śuśruvuṣaḥ salīla-</l>
<l>mākṣiptanītigahanaṃ sadasīndumauleḥ|</l>
<l>paśyādhunātivimalāpi guhasya vaktra-</l>
<l>cchāyā gaṇādhipa malīmasatāṃ bibharti||27||</l>
</lg>
<lg type="verse" xml:id="HV_11_28">
<l>ekībhaviṣyati raṇe karavālaghāta-</l>
<l>bhītipraṇaśyadasureśvaradarśanotthaiḥ|</l>
<pb n="153" />
<l>hāsāṃśubhistava yaśaḥ stabakāyamāna-</l>
<l>māśālatāsu śiśirāṃśumarīciśubhram||28||</l>
</lg>
<lg type="verse" xml:id="HV_11_29">
<l>pratyarthino madabharoddhurakaṃdharasya</l>
<l>śaktiṃ dadhaddalitabhūdharasaragurvīm|</l>
<l>kīrtiṃ mṛṇāladhavalāmahamuddharāmi</l>
<l>dantārgalāṃ gaṇapateriva kārtikeyaḥ||29||</l>
</lg>
<lg type="verse" xml:id="HV_11_30">
<l>kiṃ kālakhañjanikarairmama jṛmbhamāṇa-</l>
<l>vātāpibhiḥ sphuradariṣṭadurantaśalyaiḥ|</l>
<l>tāndaivadagdhavapuṣo raṇamantareṇa</l>
<l>naṣṭātmanaḥ prathamameva na vettha kasmāt||30||</l>
</lg>
<lg type="verse" xml:id="HV_11_31">
<l>avyāhataprasaratāṃ bhuvanatraye 'pi</l>
<l>prāptābhravartma paripūrayatu kṣaṇānnaḥ|</l>
<l>pratyagrapattramakarā suranātha jahnu-</l>
<l>kanyeva sindhusalilaṃ yudhi bāṇapaṅktiḥ||31||</l>
</lg>
<lg type="verse" xml:id="HV_11_32">
<l>āpāṇḍurībhavatu vaḥ pratipakṣapakṣa-</l>
<l>nārījanasya vadanaṃ pativiprayoge|</l>
<l>duḥkhāgnidadhahṛdayendhanabhasmadhūli-</l>
<l>puñjairivābhihatamucchvasitavyudastaiḥ||32||</l>
</lg>
<lg type="verse" xml:id="HV_11_33">
<l>saṅgrāmaraṅgabhuvi cārutarāṅgaśobhā-</l>
<l>saṃdarbhavatyatirasāddviṣato 'pasārān|</l>
<pb n="154" />
<l>sannartakīva vidadhātu kṛpāṇadhārā-</l>
<l>lagnena śauryavibhavena padaṃ jayaśrīḥ||33||</l>
</lg>
<lg type="verse" xml:id="HV_11_34">
<l>ālakṣyāṃ kṣititalaṃ dṛḍhavajramuṣṭi-</l>
<l>niṣpiṣṭakuñjaraghaṭonnatakumbhamuktaiḥ+|</l>
<l>muktāphalaiḥ sphuritadīdhitipakṣmapaṅkti-</l>
<l>śauryadrumastabakavibhramamākṣipadbhiḥ||34||</l>
</lg>
<lg type="verse" xml:id="HV_11_35">
<l>saṃrambhavibhramabhṛtāṃ yudhi manyugarbha-</l>
<l>mujjhantu dharmajalaśīkrabinduvṛṣṭīḥ|</l>
<l>sārdhaṃ lalāṭakaṭakā bhavatāmarāti-</l>
<l>sīmantinījanavilocanabāṣparpūraiḥ||35||</l>
</lg>
<lg type="verse" xml:id="HV_11_36">
<l>āyodhane gajaghaṭāvikaṭāsthikūṭa-</l>
<l>kumbhasthalaskhalitakhaḍgakhaḍatkṛtirvaḥ|</l>
<l>antardadhātu madhuraṃ jayaśabdatāra-</l>
<l>kolāhalaṃ nabhasi khecarasaṃhatīnām||36||</l>
</lg>
<lg type="verse" xml:id="HV_11_37">
<l>saṃsphoṭavisphuṭarasasphuṭitavraṇottha-</l>
<l>raktacchaṭāciraruco gajagaṇḍameghāḥ|</l>
<l>muñcantu dānajalavṛṣṭimamānasasya-</l>
<l>kṣetraṃ vidhātumahunā suravairicakram||37||</l>
</lg>
<lg type="verse" xml:id="HV_11_38">
<l>abhyarṇatauṇikavikīrṇavikarṇaghāta-</l>
<l>rugṇāmarārikarikarṇamudīrṇasattvam|</l>
<pb n="155" />
<l>tūrṇaṃ vitīrṇabhayamastu raṇaṃ nidāgha-</l>
<l>saṃśīrṇajīrṇataruparṇavanāyamānam||38||</l>
</lg>
<lg type="verse" xml:id="HV_11_39">
<l>niṣpiṣṭalocanayugaṃ dṛḍhavajramuṣṭi-</l>
<l>piṣṭāsthikūṭaśirasaṃ vidadhe surārim|</l>
<l>vajrābhighātadalitātanukūṭakoṭi-</l>
<l>vistrastaratnaśakalāñjanaśailakalpam||39||</l>
</lg>
<lg type="verse" xml:id="HV_11_40">
<l>prāpya kriyāsamabhihāramahaṃ prakarṣa-</l>
<l>paryantavartinamupoddhṛtaśailaśṛṅgān|</l>
<l>saṃhāramāruta iva prasabhaṃ kṣuṇadbhi</l>
<l>saṅgrāmasīmni tarasā suraśatruśailān||40||</l>
</lg>
<lg type="verse" xml:id="HV_11_41">
<l>saṃbhrāntavibhramavatīkarapuṇḍarīka-</l>
<l>dhūtā vipāṇḍuraruco mama cāmaraughāḥ|</l>
<l>utpādayanti bata śokajarāmivāri-</l>
<l>helānikārakaluṣīkṛtacittavṛtteḥ||41||</l>
</lg>
<lg type="verse" xml:id="HV_11_42">
<l>tīvrātmano dalayataḥ karavajramuṣṭi-</l>
<l>ghātena dānākulācalacakravālam|</l>
<l>vyāpāritā yudi bhaṭaiḥ kṛpaṇāḥ kṛpāṇa-</l>
<l>paṭṭā bhavanti mama nūnamamī purastāt||42||</l>
</lg>
<lg type="verse" xml:id="HV_11_43">
<l>āropito 'pi sakalāsurasaṃprahāra-</l>
<l>bhāro bharāya na bhaviṣyati me 'tra bāhau|</l>
<l>saṃhārakolavapuṣaḥ khagaketanasya</l>
<l>daṃṣṭrāgrabhāga iva ratnavatīniveśaḥ||43||</l>
</lg>
<pb n="156" />
<lg type="verse" xml:id="HV_11_44">
<l>uddāmakuñjaraghaṭonatakumbhapīṭha-</l>
<l>mardo hitāhavakalāsu vicakṣaṇo 'ham|</l>
<l>tāṃ nāyikāmiva jayaśriyamābhimukhya-</l>
<l>meko nayāmi nayanirviṣayaikavṛttiḥ||44||</l>
</lg>
<lg type="verse" xml:id="HV_11_45">
<l>lakṣmīmakhaṇḍanavasū raṇabhūmiretu</l>
<l>nānādhvajāṃśukakṛtāṃ suradāruṇāsau|</l>
<l>adyaiva deva hariṇārahitā himādri-</l>
<l>sānusthalīva pṛthuvaṃśakarīrarāśiḥ||45||</l>
</lg>
<lg type="verse" xml:id="HV_11_46">
<l>kailāsaśailamiva bāhubalena loka-</l>
<l>munmūlayantamahitaṃ bahudoṣamekaḥ|</l>
<l>tīvrārtinādamukharaṃ caraṇena nātha</l>
<l>niṣpīḍya saṃprati tavānukaromi līlām||46||</l>
</lg>
<lg type="verse" xml:id="HV_11_47">
<l>saṅgrāmavartmani bhayānakatāṃ gatena</l>
<l>cakreṇa nātha dadhatāpi sudarśanatvam|</l>
<l>rāhorahāri hariṇāśu yadottamāṅga-</l>
<l>māsaṃstadā ditisutāḥ kva samīkaśauṇḍāḥ||47||</l>
</lg>
<pb n="157" />
<lg type="verse" xml:id="HV_11_48">
<l>etena kiṃ nu kavalīkṛtasūryacandra-</l>
<l>bimbena rāhuśirasā sphuratāntarikṣe|</l>
<l>cāmuṇḍayā kimiti muṇḍamakhaṇḍameta-</l>
<l>dutkṛtya māṃsamadhunā dhriyate na pāṇau||48||</l>
</lg>
<lg type="verse" xml:id="HV_11_49">
<l>baddhe balau balavatā madhusūdanena</l>
<l>bhinne hiraṇyakaśipau ca sakāñcanākṣe|</l>
<l>duraṃ vyapāstamadhunā bhujadaṇḍadarpa-</l>
<l>kaṇḍūvinodanasukhaṃ danujāhave vaḥ||49||</l>
</lg>
<lg type="verse" xml:id="HV_11_50">
<l>tadvāḍavaṃ vadanamātramanucitīstha-</l>
<l>maurvānalaḥkathamivādhivasedudarciḥ|</l>
<l>tasyāspadaṃ kavalitākhilavāhinīśa-</l>
<l>tigmatviṣaḥ kupitavīrakṛtāntavaktram||50||</l>
</lg>
<lg type="verse" xml:id="HV_11_51">
<l>tejasvitāmupagato 'pi mṛduḥ prakṛtyā</l>
<l>kārye kvacinna khalu gaṇyata eva nūnam|</l>
<l>madhye kilāhutibhujāmatanuprakāśa-</l>
<l>micchanti pañcatapasastapanaṃ na candram||51||</l>
</lg>
<lg type="verse" xml:id="HV_11_52">
<l>udvṛttamattakarikūbarivājipatti-</l>
<l>duḥsaṃcaratvamupajagmuṣi saṃgarāgre|</l>
<l>kṛttārikaṇṭhaghanaśoṇitapaṅkilāṣi</l>
<l>nistriṃśayaṣṭiramalaiva bhaṭasya pāṇau||52||</l>
</lg>
<pb n="158" />
<lg type="verse" xml:id="HV_11_53">
<l>tejo vikāsi dadhataḥ karacakravāla-</l>
<l>līlāgṛhītakakubhaḥ śucimaṇḍalasya|</l>
<l>bhānordinasthitirivāparivṛttiśūnya-</l>
<l>maikātmyameva bhajate kṣitipasya lakṣmīḥ||53||</l>
</lg>
<lg type="verse" xml:id="HV_11_54">
<l>jyotsnāvitānaparipāṇḍuruco na jātu</l>
<l>kīrterjano bhajati bhājanatāṃ vijihmaḥ|</l>
<l>daṇḍatvameti kuṭilo jayavaijayantyāḥ</l>
<l>pratyagrakaṇṭakaśikhājaṭilo na vaṃśaḥ||54||</l>
</lg>
<lg type="verse" xml:id="HV_11_55">
<l>tucchopamānapadavīmupajagmuṣāpi</l>
<l>niḥsāratāmapi gatena jaḍātmavṛtteḥ|</l>
<l>kroḍe nyadhāyi hariṇena padaṃ yadasya</l>
<l>candrasya paśyā phalaṃ tadanūṣmatāyāḥ||55||</l>
</lg>
<lg type="verse" xml:id="HV_11_56">
<l>tajjāḍyasaṃbhṛtivijṛmbhitameva tasya</l>
<l>tejasviśabdasadṛśaṃ vidadhāti nāsau|</l>
<l>nirhīka indursakṛttapanāvadhūta-</l>
<l>cchāyo 'pyudeti niśi yatpratikāraśūnyaḥ||56||</l>
</lg>
<lg type="verse" xml:id="HV_11_57">
<l>ājanmano 'pi capalā niyamena tatra</l>
<l>lakṣmīḥ kathaṃ na nivasedaravindakhaṇḍe|</l>
<l>tiṣṭhanti yasya pariṇāmaśucāvakhaṇḍa-</l>
<l>koṣasthiterguṇagaṇāḥ sakṛdeva daṇḍe||57||</l>
</lg>
<lg type="verse" xml:id="HV_11_58">
<l>śāntiṃ na yāyaparthā paraviprakāra-</l>
<l>pāṃsurjagatyatanusaṃbhṛtireṣa tāvat|</l>
<l>tigmābhitāpaśamanāya kṛpāṇamegha-</l>
<l>dhārājalānyaviralaṃ na patanti yāvat||58||</l>
</lg>
<pb n="159" />
<lg type="verse" xml:id="HV_11_59">
<l>ādhāradhāmni racitasthitiralpake 'pi</l>
<l>tucche 'pi tejasi parisphurati sphuṭaṃ śrīḥ|</l>
<l>dīpo 'pi muñcati śikhāṃ bhavanāndhakāra-</l>
<l>nirvāsanāya kimutāvasare pravīraḥ||59||</l>
</lg>
<lg type="verse" xml:id="HV_11_60">
<l>anyeṣu satsvapi nisargavinirmaleṣu</l>
<l>manye mahājanadhurāṃ katicidvahanti|</l>
<l>ekaḥ sa kamburudabhūdvimalo 'mburāśe-</l>
<l>ryaḥ pūryate madhuripormukhamārutena||60||</l>
</lg>
<lg type="verse" xml:id="HV_11_61">
<l>tigmatviṣaḥ parimitākhilamānameva</l>
<l>tejaḥ prakāśitajagatsthitamatra bimbe|</l>
<l>tejasvinaḥ punaraparyavasānameva</l>
<l>manye tadatra hṛdaye nivasatyasahyam||61||</l>
</lg>
<lg type="verse" xml:id="HV_11_62">
<l>bhrūbhaṅgamāśu diśatolbaṇaroṣarūkṣa-</l>
<l>makṣṇośca rāgamupapādayatāsahiṣṇoḥ|</l>
<l>vāmabhruvāmatanumānaparigraheṇa</l>
<l>ceto dunotyabhimukhaṃ sphurito 'dharo 'pi||62||</l>
</lg>
<lg type="verse" xml:id="HV_11_63">
<l>vistāraśālini hṛdi prathimānamāpya</l>
<l>lokāstrayaḥ kila vasanti rathāṅgapāṇeḥ|</l>
<l>saptāpi dhīrahṛdaye savikāsameva</l>
<l>tiṣṭhanti tesphuṭamiti sma mamaiṣa tarkaḥ||63||</l>
</lg>
<pb n="160" />
<lg type="verse" xml:id="HV_11_64">
<l>ājanmano 'pyakṛtapūrvatayā pareṣāṃ</l>
<l>sādhāraṇatvarahitāṃ puruṣaprakāṇḍaḥ|</l>
<l>pratyagratārakaguṇāṃ nijapauruṣasya</l>
<l>cchāyāṃ vimuñcati niśāmiva śītaraśmiḥ||64||</l>
</lg>
<lg type="verse" xml:id="HV_11_65">
<l>kāryaṃ bhavetkvacana kiṃcidaṇīyasāpi</l>
<l>sthūlairalaṃ tanubhṛtāmupayogavandhyaiḥ|</l>
<l>kṣmābhṛttaṭeṣu varamastu tṛṇolapādi</l>
<l>kiṃ gaṇḍaśailanikaraiḥ pṛthugaṇḍakalpaiḥ||65||</l>
</lg>
<lg type="verse" xml:id="HV_11_66">
<l>niṣṭhyūtadīdhitiśikhādalitāndhakāra-</l>
<l>rāśirvaraṃ maṇirasau tanurapyanarghaḥ|</l>
<l>kṣoṇībhṛtāṃ kaṭakavartmani kiṃ nu kṛtya-</l>
<l>maṃśuśriyā virahitairnanu gaṇḍaśailaiḥ||66||</l>
</lg>
<lg type="verse" xml:id="HV_11_67">
<l>lūtākṛto varamasau jagatīha tantu-</l>
<l>rāruhya nākamadhirohati kīṭako yam|</l>
<l>astācalasya śirasonnatiśālinā ki-</l>
<l>mālambanaṃ na taraṇeḥ patato divo yat||67||</l>
</lg>
<lg type="verse" xml:id="HV_11_68">
<l>tuṅgātmatāstaśikharasya mudhaiva bhāno-</l>
<l>rnālambanaṃ bhavati yatsamaye prapitsoḥ|</l>
<l>ślāghyaḥ sa tāmarasanālaguṇo 'pi daitya-</l>
<l>bhītyā yametya marutāṃ patirālalambe||68||</l>
</lg>
<lg type="verse" xml:id="HV_11_69">
<l>āplāvitakṣititalā vaḍavāgnivaiva</l>
<l>sā dahyatāṃ jalanidhervaramambhasāṃ śrīḥ|</l>
<pb n="161" />
<l>śaktā na yonnatikṛto vapuṣaḥ pramārṣṭu-</l>
<l>maṅkotthitasya śaśino 'pi kalaṅkalekhām||69||</l>
</lg>
<lg type="verse" xml:id="HV_11_70">
<l>ūrdhvaṃ gatābhiravaṭāspadapādapasya</l>
<l>śākhāśikhābhiralamunnatiśālinībhiḥ|</l>
<l>ślāghyāmadhogatimapi skhalatāṃ kadāci-</l>
<l>dālambakāraṇamavaimi jaṭāvalīnām||70||</l>
</lg>
<lg type="verse" xml:id="HV_11_71">
<l>bhrūbhaṅgamāracaya niṣṭhuraroṣarūkṣa-</l>
<l>mudvartayekṣaṇapuṭau daśa dantavāsaḥ|</l>
<l>hārāṃllunīhi paripiṇḍḍhi mithaḥ karāgra-</l>
<l>yugmaṃ jahi kṣititalaṃ paṭupārṣṇighātaiḥ||71||</l>
</lg>
<lg type="verse" xml:id="HV_11_72">
<l>āsphālayāṃsaśiharaṃ śikharānukāri</l>
<l>garjābhranādamukharasthiti bhinddhi dhairyam|</l>
<l>itthṃ vṛthā viphalamatsaramīhamāna-</l>
<l>metanna saṃprati vibhāti sadaḥ smarāreḥ||72|| </l>
</lg>
<p xml:id="HV_11_72p">
(yugalakam)
</p>
<lg type="verse" xml:id="HV_11_73">
<l>na bhrūvibhaṅgaracanā vadane na cāṃsa-</l>
<l>deśāhatirna daśanacchadadaṃśayogaḥ|</l>
<l>krodhānubhāvaghaṭanena vinā kṣaye 'gni-</l>
<l>rbhasmīkaroti bhuvanāni ca duḥsahārciḥ||73||</l>
</lg>
<lg type="verse" xml:id="HV_11_74">
<l>helāvaropitakulācalacakrabāla-</l>
<l>lokāpavartanasamarthabhujāḥ kva yūyam|</l>
<l>saṃrambha eṣa ca visaṃvadadānanendu-</l>
<l>bimbadyutiḥ kva bhavatāṃ ditijāhaveṣu||74||</l>
</lg>
<pb n="162" />
<lg type="verse" xml:id="HV_11_75">
<l>saṃkṣepa eṣa gadito vacanaprapañca-</l>
<l>saṃcodanena kimivorjitatejasāṃ vaḥ|</l>
<l>daityendraḍāmarasamīkaniyogameva</l>
<l>vākyārthamatra mama kiṃ vibudhā manudhve||75||</l>
</lg>
<lg type="verse" xml:id="HV_11_76">
<l>vighaṭitaguruparvotsedhamabhyunmiṣanme</l>
<l>dahatu ditijavaṃśaṃ krodhahuṃkāravahniḥ|</l>
<l>punarapi puruhūtaḥ svāṃ urīṃ ratnasānā-</l>
<l>vadhivasatu pureva stūyamānaḥ suraughaiḥ||76||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipayaparanāmno mahākave rājānakaśrīratnākarasya kṛtau
ranāṅke haravijaye mahākāvye 'gnidaṃṣṭrārabhaṭīvarṇanaṃ
nāmaikādaśaḥ sargaḥ|
</p>
</div>
<div n="12" type="chapter">
<p>
dvādaśaḥ sargaḥ|
</p>
<lg type="verse" xml:id="HV_12_1">
<l>iti sthirārātivirodhaniścayāmudīrya vācaṃ virate gaṇādhipe|</l>
<l>smitacchaṭābṛṃhitaharadīdhitistato 'ṭṭahāso vyavaladvivakṣayā||1||</l>
</lg>
<lg type="verse" xml:id="HV_12_2">
<l>arātimattadvipakumbhamaṇḍalīvipāṭanotthāmalamauktikāvaliḥ|</l>
<l>kṛpāṇalagnā vidadhāra yasya sā tadacchadhārājalabudbudaśriyam||2||</l>
</lg>
<lg type="verse" xml:id="HV_12_3">
<l>vitenivāṃso 'pyavilaṅghyarūpatāmanekasaṃkhyā dadhato 'napāyatām|</l>
<l>hareṇa kalpā iva yena kālatāmupeyuṣānāyiṣata dviṣaḥ kṣayam||3||</l>
</lg>
<pb n="12" />
<lg type="verse" xml:id="HV_12_4">
<l>dadhatyabhīkṣṇa dhavalāni bhūyasīṃ digantaravyāptīrargalāṃ śriyam|</l>
<l>raṇeṣu nirjitya balāni vidviṣāṃ yaśāṃsi yena prathayāṃbabhūvire||4||</l>
</lg>
<lg type="verse" xml:id="HV_12_5">
<l>dadhatsadāśoṇitapānaśauṇḍatāṃ kṛtābhiyogo bahulakṣapāṭane|</l>
<l>babhūva yasyātanudantamaṇḍalaḥ kṣayāya kaukṣeyakarākṣaso dviṣam||5||</l>
</lg>
<lg type="verse" xml:id="HV_12_6">
<l>subandhurāmodamanoramāṃ śriyaṃ sphuraccharārau yudhi yodhikāṃ dadhat|</l>
<l>nirāsa sainyaṃ tarasā suradviṣāmiṣīkatūlaṃ śaradīva mārutaḥ||6||</l>
</lg>
<lg type="verse" xml:id="HV_12_7">
<l>yaśaḥ suvṛttasthiti yena nirmalaṃ samudbahaddarpaṇamaṇḍalaśriyam|</l>
<l>puraṃdhriniḥśvāsasamīraṇāhataṃ malīmasacchāyamakāri vidviṣām||7||</l>
</lg>
<lg type="verse" xml:id="HV_12_8">
<l>raṇājirakṣmākalaśīkṛtaṃ javātkramojjhitaḥ sannasahāya eva yaḥ|</l>
<l>arātilokaṃ mathitaṃ sahastradhā cakāra daṇḍāhatamapyagorasam||8||</l>
</lg>
<lg type="verse" xml:id="HV_12_9">
<l>śriyaṃ dadhānaṃ caturastratāśrayāmanekapattyaśvarathadvipākulam|</l>
<l>vipakṣamāviṣkṛtasaṃdhivigrahaṃ tathāpyanaṣṭāpadameva yo vyadhāt||9||</l>
</lg>
<lg type="verse" xml:id="HV_12_10">
<l>%p.vikāsayankīrtikumudvatīṃ kṣaṇādvilocanānandakaraḥ kalāspadam|</l>
<l>sarūpabhāve 'pyaparājayakṣmatāṃ dadhanmṛgāṅkaṃ viśinaṣṭi yo guṇaiḥ||10||</l>
</lg>
<lg type="verse" xml:id="HV_12_11">
<l>anekapakṣmāhitasaṅgarājitaṃ śriyaṃ dadhānaṃ vikaṭāṃsamujjvalām|</l>
<l>babhāra sadrāghimacārutārakaṃ praveṣṭayoryaśca dṛśoriva dvayam||11||</l>
</lg>
<lg type="verse" xml:id="HV_12_12">
<l>upeyuṣonmūlanadakṣatāṃ kṣaṇātkṣayānileneva vipakṣatāṃ gatā|</l>
<l>kṣamābhṛtāṃ yena tatiḥ prasarpatā prakampitāsannavadhāturājitā||12||</l>
</lg>
<lg type="verse" xml:id="HV_12_13">
<l>kareṇa cakraṃ dadhadujjvalena yaḥ puraṃdarasyāpyabhimānamākṣipat|</l>
<l>raṇājiraṃ svargamivātanodbalādapārijātaṃ puruṣottamo yathā||13||</l>
</lg>
<p>(kulakam)</p>
<lg type="verse" xml:id="HV_12_14">
<l>apakramārambhavijṛmbhitādhikaprakopanirdhūtaśiraḥślathāspadam|</l>
<l>yathāpradeśaṃ viniveśanecchayā kareṇa māṇikyakirīṭamutkṣipan||14||</l>
</lg>
<pb n="165" />
<lg type="verse" xml:id="HV_12_15">
<l>uraḥsthalīvisphuradaśmagarbhakasphuratprabhāmaṇḍalahārivigrahaḥ|</l>
<l>dadhattrimārgāsalilāvagahanaprasaktaśevālasuradvipāśriyam||15||</l>
</lg>
<lg type="verse" xml:id="HV_12_16">
<l>sphurajjayaśrīmaṇisālabhañjikāviśaṅkaṭastambhabhujaḥ savibhramam|</l>
<l>viveṣṭamānoragabhīrubhīṣaṇāṃ vitarkajihmākṛtimutkṣipanbhurvam||16||</l>
</lg>
<lg type="verse" xml:id="HV_12_17">
<l>sa bhāratīṃ bāṅmayakalpapādapasphuratpratānojjvalaratnamañjarīm|</l>
<l>nināya niryaddaśanāṃśukesarāṃ sabhāṅganāyāḥ śucikarṇapūratām||17|| </l>
</lg>
<p xml:id="HV_12_17p">
(kalāpakam)
</p>
<lg type="verse" xml:id="HV_12_18">
<l>viśuddhavarṇojjvalahaṃsasaṃhatiḥ prasādagāmbhīryaviśeṣaśālinī|</l>
<l>manoramā tasya mukhaṃ sarasvatī vasuṃdharāpīṭhamiva vyabhūṣayat||18||</l>
</lg>
<lg type="verse" xml:id="HV_12_19">
<l>girānayā prastutametadīdṛśaṃ tavāryakāryaṃ bahu manyate na kaḥ|</l>
<l>mṛṇālavallikusumaṃ tanoti tatkaroti lakṣmīrapi yanniketanam||19||</l>
</lg>
<lg type="verse" xml:id="HV_12_20">
<l>vaco 'tra sarvasya manoramaṃ bhavānyadabhyadhāttatra ka eva vismayaḥ|</l>
<l>yato bhavatyeva vivekaśālināṃ vipaścitāṃ prātijanīnavākyatā||20||</l>
</lg>
<lg type="verse" xml:id="HV_12_21">
<l>atastvayātyūrjitasattvaśālinā samanta(sta)bhadre 'pi vacasyudīrite|</l>
<l>mamāvakāśo 'sti na vaktumityavanbruve tathāpyāśritakāryagauravaḥ||21||</l>
</lg>
<lg type="verse" xml:id="HV_12_22">
<l>ayaṃ jaḍo 'smātkuta eva nītimadvaco 'bhyudetīti na kalpanā kṣamā|</l>
<l>kimaśmano 'tyantamalīmasātmanaḥ suvarṇamakṣuṇṇaguṇaṃ na jāyate||22||</l>
</lg>
<lg type="verse" xml:id="HV_12_23">
<l>gatārthatattvapratipattihetutāṃ matiḥ kutastes timirānuṣaṅgiṇī|</l>
<l>prabhāsamānā gaṇanāthā dṛśyate na ratnadīpasya śikhā sakajjalā||23||</l>
</lg>
<pb n="166" />
<lg type="verse" xml:id="HV_12_24">
<l>abhīkṣṇamantaḥ sarasānyatandritāḥ suvṛttatāṃ bibhrati nītiśālinaḥ|</l>
<l>vitanvate saṃsadi kūrcakesaradrumāḥ phalānīva vacāṃsi sūrayaḥ||24||</l>
</lg>
<lg type="verse" xml:id="HV_12_25">
<l>samīkṣya samyagbhuvi kṛtyavastu yaḥ pratīkṣate deśabalādisādhanam|</l>
<l>bhavanti tasyānapacāracāravaḥ kriyāviśeṣā na vipākanīrasāḥ||25||</l>
</lg>
<lg type="verse" xml:id="HV_12_26">
<l>akhaṇḍitātyūrjitavīryasaṃpado nirākariṣṇostarasā yudhi dviṣaḥ|</l>
<l>pramādadoṣānupaghātasusthitaṃ na nītitulyaṃ kṣamamasti sādhanam||26||</l>
</lg>
<lg type="verse" xml:id="HV_12_27">
<l>prayuktasaṃskāragururgarīyasāṃ vrajatyavasthaiva nanu pratīkṣyatām|</l>
<l>bhajatyupāvarjitatailasekayā nahi pradīpo daśayā vinā sthitim||27||</l>
</lg>
<lg type="verse" xml:id="HV_12_28">
<l>malīmasācāranirargalasthiterakhaṇḍamanyanmalinaṃ prakalpate|</l>
<l>tamoghane veśmani tiṣṭhato 'niśaṃ vrajatyaśeṣaṃ jagadandhakāritām||28||</l>
</lg>
<lg type="verse" xml:id="HV_12_29">
<l>suradviṣāṃ nihnumahe na pauruṣaṃ na ca praśaṃsāṃ tanumastathātmanaḥ|</l>
<l>nirūpayāmo nayavartma kevalaṃ yathābhilāṣāstu parasya vṛttayaḥ||29||</l>
</lg>
<lg type="verse" xml:id="HV_12_30">
<l>sabhūmilābhaṃ śubhavartirekhayā manoramaṃ maṇḍalakāryamaskhalat|</l>
<l>aśeṣamunmīlayati kṣamābhṛtāṃ vicitrarūpā nanu nītitūlikā||30||</l>
</lg>
<lg type="verse" xml:id="HV_12_31">
<l>yathākhiladravyagatāṃścikitsakā viviñcate pañcarasādikānbudhāḥ|</l>
<l>tathaiva mantrāśrayatāmupeyuṣaḥ sunītibhājo 'vayavāñjigīṣavaḥ||31||</l>
</lg>
<pb n="167" />
<lg type="verse" xml:id="HV_12_32">
<l>apārthatādopaparītamakramaṃ sasaṃśayaṃ saṃdhivihīnatāṃ gatam|</l>
<l>na deśakālādivirodhi paṇḍitaiḥ praśasyate kāryamasādhikāvyavat||32||</l>
</lg>
<lg type="verse" xml:id="HV_12_33">
<l>bibharti pāriplavatāmudanvatastadūrmisaṃsargakṛtāmivotthitā</l>
<l>avaimi lakṣmīrnayavartmanāgatā sthiraṃ nibadhnāti nṛpes padaṃ punaḥ||33||</l>
</lg>
<lg type="verse" xml:id="HV_12_34">
<l>amandarabhrāntikadarthitodadhirviluptadevāsuramanthasaṃbhramaḥ|</l>
<l>sacetasaḥ kasya na vallabhor 'jane nayaprakāro 'para eva vā śriyaḥ||34||</l>
</lg>
<lg type="verse" xml:id="HV_12_35">
<l>na nītiśāstropaniṣatsu pañcadhā sthitiṃ jahātyeṣa paraḥ pumāniva|</l>
<l>pradīpitoddāmaviparyayagrahairnirūpito mantra iha praṇetṛbhiḥ||35||</l>
</lg>
<lg type="verse" xml:id="HV_12_36">
<l>vibhajyamānā bahudhārthakovidaiḥ</l>
<l>sasaṃśayagranthiramantharātmabhiḥ|</l>
<l>mṛṇālavallīva guṇānvihāya kiṃ vyanakti</l>
<l>nītirjaḍasaṃkaroddhṛtā||36||</l>
</lg>
<pb n="168" />
<lg type="verse" xml:id="HV_12_37">
<l>upāyaśūnyāstaravaḥ kṣitāviva kriyāviśeṣā vyabhicāriṇaḥ phale|</l>
<l>ta eva nūnaṃ niyamena bhūbhṛtāṃ phalanti kalpadrumavannayāśrayāḥ||37||</l>
</lg>
<lg type="verse" xml:id="HV_12_38">
<l>sthirābhyupāyaprakaṭārasaṃcayaṃ dadhadvirūḍhakramakālanemitām|</l>
<l>pravartitaṃ maṇḍalanābhibandhanaṃ na kāryacakraṃ kvacanāvaśīryate||38||</l>
</lg>
<lg type="verse" xml:id="HV_12_39">
<l>vyapekṣate bāhubalaṃ jigīṣataḥ sunītimākrāntajagattrayaṃ dhruvam|</l>
<l>rathāspadaṃ cakramivāśvamaṇḍalīṃ vivasvato gerutaṭīvivartinaḥ||39||</l>
</lg>
<lg type="verse" xml:id="HV_12_40">
<l>upāyasopānaparamparāmimāṃ yathākramaṃ yo 'dhirurukṣurāśritaḥ|</l>
<l>sa nūnamuccaiḥ pada eva nītimānkṛtapratiṣṭho na cirādvibhāvyate||40||</l>
</lg>
<lg type="verse" xml:id="HV_12_41">
<l>narendralakṣmīrucitairupakramaiḥ krameṇa taistairgurubhiḥ prasādhitā|</l>
<l>nayātmadarśe guṇadoṣadarśanasphuṭāvadhānā vyavalambatāmiyam||41||</l>
</lg>
<lg type="verse" xml:id="HV_12_42">
<l>prakāśa eva praviluptadarśano gataḥ kṣaṇāddhuk ivāndhyaviplavam|</l>
<l>na jātu kālaṃ matidurvidho jano bibharti sāmarthyamudarkamīkṣitum||42||</l>
</lg>
<lg type="verse" xml:id="HV_12_43">
<l>vivṛṇvatāṃ maṇḍalasaṃdhivigrahavyapāśrayāḥ kāryagatīranekaśaḥ|</l>
<l>kriyāpacārā na bhavanti dhīmatāmanukramāpakramayogacintayā||43||</l>
</lg>
<pb n="169" />
<lg type="verse" xml:id="HV_12_44">
<l>virūḍhamūlasya nayānusāriṇaḥ sakoṣadaṇḍopacayasya bhūpateḥ|</l>
<l>kuśeśayasyopaciteva karṇikā bibharti lakṣmīḥ pariṇāmapīnatām||44||</l>
</lg>
<lg type="verse" xml:id="HV_12_45">
<l>vicinvator 'thaṃ nijamaṇḍalāśrayaṃ guṇānupāyāṃśca nṛpasya śaktayaḥ|</l>
<l>na deśakālānavadhāraṇakramātsamutpatiṣṇorupayānti bṛṃhaṇam||45||</l>
</lg>
<lg type="verse" xml:id="HV_12_46">
<l>madacchaṭārdrīkṛtagaṇḍamaṇḍalīnilīnabhṛṅgadvipayūthadāriṇaḥ|</l>
<l>nimajjato vāriṇi tīvratejasaḥ saṭā vilumpanti harerjhaṣā api||46||</l>
</lg>
<lg type="verse" xml:id="HV_12_47">
<l>atītakālasya tadatra jṛmbhitaṃ tapasyamāse kariṇo 'pi durjayaḥ|</l>
<l>nidhāghakāle mukhalāṅgalaḥ śunāmapi vrajatyeva nikāryatāṃ yataḥ||47||</l>
</lg>
<lg type="verse" xml:id="HV_12_48">
<l>samudvahannakṣatapakṣabhūmibhṛdvibhedadakṣāmiha śaktimāyatām|</l>
<l>mayūraketurvadanairivādhikaṃ vibhati ṣaḍbhirnayavistaro guṇaiḥ||48||</l>
</lg>
<lg type="verse" xml:id="HV_12_49">
<l>vibhāvyamānāsanasaṃdhisaṃśrayā guṇāḥ</l>
<l>pariṣkāramaṇisphuṭatviṣaḥ|</l>
<l>tadadbhutaṃ yadvijayaiṣiṇāṃ śriyaṃ</l>
<l>prasādhayantyapravimṛṣṭavigrahāḥ||49||</l>
</lg>
<lg type="verse" xml:id="HV_12_50">
<l>kṛtāspadā sāraguruḥ sthirātmasu kṣameva dikkuñjaravigraheṣvasau|</l>
<l>jahātyupāyeṣu caturṣu na sthitiṃ dṛḍhīkṛtā nītiriha kṣamādharaiḥ||50||</l>
</lg>
<pb n="170" />
<lg type="verse" xml:id="HV_12_51">
<l>upeyasiddhya bhavatāṃ matiḥ sthirā pravartate cedanupāyasādhanā|</l>
<l>avaimi ṣāḍguṇyavicāragocaraiḥ kṛtaṃ tataḥ saṃprati nītiśāsanaiḥ||51||</l>
</lg>
<lg type="verse" xml:id="HV_12_52">
<l>kṣamā bhavantaḥ kṣayasūryatejaso jagattrayasya sthitisargasaṃhṛtīḥ|</l>
<l>vidhātumekākina eva līlayā na mūrtibhedā iva kiṃ svayaṃbhuvaḥ||52||</l>
</lg>
<lg type="verse" xml:id="HV_12_53">
<l>jigīṣatāṃ maṇḍalasaṃdhivigrahavyapāśrayāḥ kāryagatīrvihāya vaḥ|</l>
<l>na yuddhasaṃrambharasāttathāpi tu kṣamāḥ parānmārṣṭumhāṃsabhittayaḥ||53||</l>
</lg>
<lg type="verse" xml:id="HV_12_54">
<l>avaimi daityānsamareṣu durjayānbhujāṃ'sca vo diggajahastapīvarān|</l>
<l>ato 'tra yukto naya eva saṃkaṭe jalaplave seturivottitīrṣatām||54||</l>
</lg>
<lg type="verse" xml:id="HV_12_55">
<l>kimastyataḥ śaṃsata vācyaviplutaṃ yadabhyupāyeṣu pareṣu satsvapi|</l>
<l>dviṣatsu carcā bhavatāmapīdṛśī pracaṇḍadaṇḍaikarasā vijṛmbhate||55||</l>
</lg>
<lg type="verse" xml:id="HV_12_56">
<l>upāya eveti ca daṇḍa eṣa no na nītivṛddhairavalambanīkṛtaḥ|</l>
<l>tathāpi kārye 'tra guruṇyupekṣituṃ na yuktarūpo bhavatāmanukramaḥ||56||</l>
</lg>
<lg type="verse" xml:id="HV_12_57">
<l>niruddharandhraprasaraślathībhavajjaḍapraveśasthirasaṃdhisusthitāḥ|</l>
<l>na kāryasindhoriha tārayanti kiṃ plavā ivoccaiḥ kṛtinaḥ sakarṇakāḥ||57||</l>
</lg>
<lg type="verse" xml:id="HV_12_58">
<l>dahanti kalpapralayeṣu bhānavo jaganti velāṃ ślathayanti sāgarāḥ|</l>
<l>na tādṛśo 'sausamayo 'sti yatra vā sthitiṃ vibhindanti ruṣā bhavadṛśāḥ||58||</l>
</lg>
<lg type="verse" xml:id="HV_12_59">
<l>avaimi nūnaṃ na ca bharturājñayā vinā samarthāḥ stha riporvinigrahe|</l>
<l>jagatpariplāvayituṃ na vīcayaḥ kṣamāstaṭasthasya kadācidambudheḥ||59||</l>
</lg>
<lg type="verse" xml:id="HV_12_60">
<l>pravartamānāṃ pratipattumarhatha tridhā vibhinnāmata eva śūlinaḥ|</l>
<l>hitāya śaktiṃ kṛtaviṣṭapatrayasthitiṃ purāreriva nākanimnagām||60||</l>
</lg>
<pb n="171" />
<lg type="verse" xml:id="HV_12_61">
<l>ayaṃ prabhuḥ karmasu daivamānuṣaprabhedarūpeṣvavilaṅghyatāṃ dadhat|</l>
<l>acintanīyo nayatattvacintakairmanīṣibhirdaivamiti sma kathyate||61||</l>
</lg>
<lg type="verse" xml:id="HV_12_62">
<l>jigīṣatāṃ dordrumadarpavibhramā dhiyaśca ṣāḍguṇyavicāragocarāḥ|</l>
<l>na yāntyupāyapratipattaye dṛḍhāḥ parāṅmukhe 'sminphalabhāgitāṃ kvacit||62||</l>
</lg>
<lg type="verse" xml:id="HV_12_63">
<l>yadānuguṇyaṃ bhajate jagatyasau tadā tadātvāyatiṣu sphuṭaṃ nṛṇām|</l>
<l>kriyāviśeṣāḥ sakalāḥ pravartitā viparyayeṇāpi hi siddhihetavaḥ||63||</l>
</lg>
<lg type="verse" xml:id="HV_12_64">
<l>pratīyamānāḥ prakaṭaṃ pṛthagjanairviruddharūpā iva kasya vismayam|</l>
<l>amuṣya ceṣṭā janayanti noccakairviluptamohapratipattigocarāḥ||64||</l>
</lg>
<lg type="verse" xml:id="HV_12_65">
<l>ihaiva niḥśvāsagamāgamakriyāprabandhabhedena carācarātmani| vrajatyabhīkṣṇaṃ</l>
<l>pratibaddhavṛttitāmaśeṣaviśvodayasaṃhṛtikramaḥ||65||</l>
</lg>
<lg type="verse" xml:id="HV_12_66">
<l>amuṣya garbhīkṛtasāgarodarapratiṣṭhaśeṣoragabhogaśāyinaḥ|</l>
<l>muradviṣo nābhisarojakarṇikāviṭaṅkapīṭhaḥ samabhūccaturmukhaḥ||66||</l>
</lg>
<lg type="verse" xml:id="HV_12_67">
<l>abhīkṣṇamaṣṭābhiramuṣya mūrtibhirvibhoravaṣṭabhya jaganti tasthuṣaḥ|</l>
<l>bhinatti māyīyamathāṇavaṃ nṛṇāṃ smṛtistathā kārmaṇamāśu bandhanam||67||</l>
</lg>
<lg type="verse" xml:id="HV_12_68">
<l>sthiraplavānuplavaviplavojjhitā nije 'tra tiṣṭhantyaṇavastadātmani|</l>
<l>durantamāyīyavivartabhedinī yadāsya śaktiḥ svabhuvo vijṛmbhate||68||</l>
</lg>
<pb n="172" />
<lg type="verse" xml:id="HV_12_69">
<l>amuṣya tattvānyakhilāni śemuṣī niśemuṣī prastutakāryanirṇayam|</l>
<l>vidhātumarhatyamalīmasādhunā mudhā kimāddhve gurumohaviplutāḥ||69||</l>
</lg>
<lg type="verse" xml:id="HV_12_70">
<l>asmādavāpya bhuvanaikaguroranujñā-</l>
<l>majñānasaṃtamasabandhavibhedabhānoḥ|</l>
<l>kārye 'tra sāraguruṇi pratipattimekā-</l>
<l>marhāḥ stha kartumanavasthitani'scayāndhāḥ||70||</l>
</lg>
<lg type="verse" xml:id="HV_12_71">
<l>saṃrambhiṇaḥ kimiti nītipathaṃ vihāya</l>
<l>līlāvigāḍhagurukīrtitaraṅgiṇīkāḥ|</l>
<l>stamberamā iva tanūḥ karapiṣṭahāra-</l>
<l>dhūlicchaṭābhiradhunā kalūṣīkurudhve||71||</l>
</lg>
<lg type="verse" xml:id="HV_12_72">
<l>lokaḥ pramādaparamaḥ kvacidarthasiddhi-</l>
<l>māpnoti nūnamiha satyapi nābhyupāye|</l>
<l>ālokayatyabhinimīlitalocanaḥ ki-</l>
<l>mādarśamaṇḍatale vimale 'pi vaktram||72||</l>
</lg>
<lg type="verse" xml:id="HV_12_73">
<l>prastūyate yadabhidheyavacobhirasta-</l>
<l>mohāndhakāranikarairiha kāryatattvam|</l>
<l>bhaṅgaṃ tadāśu matidurvidhadurdurūṭa-</l>
<l>kūṭābhirūpakuṭilāṅgulibhiḥ sahaiti||73||</l>
</lg>
<lg type="verse" xml:id="HV_12_74">
<l>vandhyātmanāmiha narendrakathāsu mantra-</l>
<l>carcā nirūpayitumāśu tathā kṣamāḥ vaḥ|</l>
<pb n="173" />
<l>grāsīkaroti na tathābhrapiśāca eṣa</l>
<l>niḥśaṅkamarkaśaśināvadhunāpi tāvat||74||</l>
</lg>
<lg type="verse" xml:id="HV_12_75">
<l>prāptā viśuddhimadhikāṃ pariṇāmarūpa-</l>
<l>vandhyāśritā prakṛtibhoganirargalatvam|</l>
<l>urvīdharasya citiśaktirivāpacāra-</l>
<l>śūnyā bhavatyaniśamapratisaṃkramā śrīḥ||75||</l>
</lg>
<lg type="verse" xml:id="HV_12_76">
<l>tasmānnirūpitaparātmabalābalaika-</l>
<l>kāryakramaupayikaśaktiguṇodayānām|</l>
<l>kartuṃ tadatrabhavatāṃ kṣamamāhaveṣu</l>
<l>yenānutāpaśikhinā na pariplavadhve||76||</l>
</lg>
<lg type="verse" xml:id="HV_12_77">
<l>ceto vikalpamarutābhihataṃ kimeta-</l>
<l>dālakṣyalāghavamavasthitilabhaśūnyam|</l>
<l>saṃvāditāṃ nayati dūramiṣīkatūla-</l>
<l>mākāśa eva hi paribhramaṇākulaṃ vaḥ||77||</l>
</lg>
<pb n="174" />
<lg type="verse" xml:id="HV_12_78">
<l>tīkṣṇena tīkṣṇamaniśaṃ mṛdunā mṛduṃ ca</l>
<l>saṃsādhayanti paramaupayikena tajjñāḥ|</l>
<l>sūryopalaṃ dinapatirjvalayatyabhīkṣṇa-</l>
<l>minduśca candramaṇimārdrayati svadhāmnā||78||</l>
</lg>
<lg type="verse" xml:id="HV_12_79">
<l>iti giraṃ samudīrya nayānugāṃ viratimīyuṣi pārṣadanāyake|</l>
<l>avadhṛtarthaśarīratayā sadaḥ kalakalākulasādhuvaco 'bhavat||79||</l>
</lg>
<lg type="verse" xml:id="HV_12_80">
<l>vākyaṃ navāmbudagabhīraravaṃ tadīya-</l>
<l>mākarṇya pārṣadapateḥ sabhayā tadānīm|</l>
<l>saṃhṛṣṭayāśu lavalīlatayeva tatra</l>
<l>saṃbhāvitātanuphalodayayā babhūve||80||</l>
</lg>
<lg type="verse" xml:id="HV_12_81">
<l>ābaddhavismayavidhūnitamūrdhabhāga-</l>
<l>helotpatadvikaṭaratnavataṃsabhṛṅgaiḥ|</l>
<l>tadvākyamasya surasaṃhatayaḥ śaśaṃsu-</l>
<l>rudgīrṇamohatimirā iva karṇarandhraiḥ||81||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye 'ṭṭahāsanayopanyāso nāma
dvādaśaḥ sargaḥ|
</p>
</div>
<div n="13" type="chapter">
<p>
trayodaśaḥ sargaḥ|
</p>
<lg type="verse" xml:id="HV_13_1">
<l>ityaṭṭahāsavacanādatha jṛmbhamāṇa-</l>
<l>saṃrambhabhīṣaṇatarabhrukuṭīvibhaṅgam|</l>
<l>caṇḍeśvareṇa nijadehabharāvaśīrṇa-</l>
<l>māṇikyapīṭhanibiḍāśrayasaṃdhi cele||1||</l>
</lg>
<pb n="175" />
<lg type="verse" xml:id="HV_13_2">
<l>nirvyūḍhasaṃgarabharasya kareṇa bāhoḥ</l>
<l>keyūraśoṇamaṇidīdhitidhātudigdham|</l>
<l>kumbhasthalaṃ karipateriva tīvramanyu-</l>
<l>rāsphālayansaparuṣadhvanimaṃsapīṭham||2||</l>
</lg>
<lg type="verse" xml:id="HV_13_3">
<l>kārṣāṇavī karapuṭonmalanādanalpa-</l>
<l>kopasya piṅgitadigantaramutpatantī|</l>
<l>ulkeva tasya sakalāsuracakravāla-</l>
<l>sarvapraṇāśapiśunā śuśubhe śubhārciḥ||3||</l>
</lg>
<lg type="verse" xml:id="HV_13_4">
<l>tasyāgravartibhiralakṣyata tīvrakopa-</l>
<l>saṃrambhavibhramabhṛtaḥ suracakravālaiḥ|</l>
<l>ākṛṣṭipāśatulanāṃ dadhatī vipakṣa-</l>
<l>pakṣaśriyaḥ kuṭilitā surasaṃsadi bhrūḥ||4||</l>
</lg>
<lg type="verse" xml:id="HV_13_5">
<l>tiryagvivartanavaladvikaṭāṃsakūṭa-</l>
<l>helāvimardarabhasotthitadhūmalekham|</l>
<l>kaṇṭhaṃ dadhatprakṛtiniṣṭhurakālakūṭa-</l>
<l>kūṭāsitacchavimivendukalākirīṭaḥ||5||</l>
</lg>
<lg type="verse" xml:id="HV_13_6">
<l>keyūraśoṇamakarīmaṇicakravāla-</l>
<l>niryatprabhāruṇitamauktikakarṇapūraḥ|</l>
<l>kṣīrodasindhuriva gauraruciḥ pravāla-</l>
<l>vallīprabhāvalayalaṅghitaphenacakraḥ||6||</l>
</lg>
<lg type="verse" xml:id="HV_13_7">
<l>nirmucya dhūrjaṭisadasyabhilaṅghitauṣṭha-</l>
<l>bālapravālaviṭapāṅkurakoṭibhāgam|</l>
<l>kopānalākulitadurdharadhairyasindhu-</l>
<l>phenacchaṭāpaṭalavibhramamaṭṭahāsam||7||</l>
</lg>
<pb n="176" />
<lg type="verse" xml:id="HV_13_8">
<l>ākopakampitaśirāḥ sahasojjihāsu-</l>
<l>rāṣṭacchyamāna iva mānimanāstitikṣām|</l>
<l>vākyaṃ jagāda gaṇanayāntaratattvavedī||8|| </l>
<p xml:id="HV_13_8p">
(kalāpakam)
</p>
</lg>
<lg type="verse" xml:id="HV_13_9">
<l>prajñāṃ namāmi bhuvaneṣu vicitrarūpā-</l>
<l>mādyāṃ giraṃ ca sakalavyavahārahetum|</l>
<l>vaktuṃ yadāśrayavaśena mamāpi dhairya-</l>
<l>mukte tvayāpi gaṇanāyaka nītigarbham||9||</l>
</lg>
<lg type="verse" xml:id="HV_13_10">
<l>mārgatraye 'pyavihataprasarā manojña-</l>
<l>śabdaśrutiḥ śucitayānugatāñcitaśrīḥ|</l>
<l>jahnorivāśu tanayā ghaṭamānakarṇa-</l>
<l>dhārā manoharati kasya satāṃ na vāṇī||10||</l>
</lg>
<lg type="verse" xml:id="HV_13_11">
<l>suptaprabuddhavadanargalamunmiṣanti</l>
<l>yāsu śrutāṣu sudhiyāmapi dhīvikalpāḥ|</l>
<l>ścyotanti tāḥ kimapi tanmadhu hṛdyarūpa-</l>
<l>marthyā giraḥ śravaṇahārigabhīrabandhāḥ||11||</l>
</lg>
<lg type="verse" xml:id="HV_13_12">
<l>kāryaṃ suniścitamupakṣipatīha mantra-</l>
<l>carcāsu nītinipuṇaḥ pariṇāmaramyam|</l>
<l>bījaṃ prajāpatiruvāpa tadarghyamapsu</l>
<l>yasmādadaḥ samudabhūtkamalāsanāṇḍam||12||</l>
</lg>
<pb n="177" />
<lg type="verse" xml:id="HV_13_13">
<l>ślāghyāṃ vikāsaghaṭanāṃ vacaseyuṣā tva-</l>
<l>mābibhratā daśanadīdhitipakṣmalakṣmīm|</l>
<l>śaṃsāspadatvamupajagmitha saumya kalpa-</l>
<l>śākhīva ratnakusumastabakena nūnam||13||</l>
</lg>
<lg type="verse" xml:id="HV_13_14">
<l>vākyaṃ tava śravaṇahāri vinirgataṃ ya-</l>
<l>detadgaṇādhipa mukhānna tadatra citram|</l>
<l>āhlādahetumani'saṃ na jagattrayasya</l>
<l>syandiṣyate kathamivāmṛtamindubimbāt||14||</l>
</lg>
<lg type="verse" xml:id="HV_13_15">
<l>manye 'bhidhātumabudhātra sarasvatīti</l>
<l>līlāgṛhītavikacāruṇapuṇḍarīkam|</l>
<l>saṃskārakāryavaśapuñjitasaptaloka-</l>
<l>jihvāvitānamiva hastatalaṃ vahantī||15||</l>
</lg>
<lg type="verse" xml:id="HV_13_16">
<l>ukte tvayāpi pariniṣṭhitanītigarbha-</l>
<l>mitthaṃ vikalap'satasaṃkulatāmavāpte|</l>
<l>vaktavyameva hi mayā saviśeṣamatra</l>
<l>naivāsti kiṃcidanapāśritatāratamyam||16||</l>
</lg>
<lg type="verse" xml:id="HV_13_17">
<l>dordaṇḍadarparabhasapratibaddhavṛtti-</l>
<l>mutsāhamutsasṛjuṣāṃ bhajatāṃ ca nītim|</l>
<l>nyakṣeṇa kāryagahanaṃ viṣamīkaroti</l>
<l>puṃsāmupāyakalanāghanamārutaughaḥ||17||</l>
</lg>
<lg type="verse" xml:id="HV_13_18">
<l>brahmāpyudīrayatu sāma samīkadarpā-</l>
<l>dbhedaṃ janavrajamukhāni ca yāntvalaṃ vaḥ|</l>
<pb n="178" />
<l>dānaṃ mataṅgajaghaṭā vitarantvamanda-</l>
<l>mūrikṛto yudhi mayā ditijeṣu daṇḍaḥ||18||</l>
</lg>
<lg type="verse" xml:id="HV_13_19">
<l>te mandavīryagatayaḥ sphuṭamanya eva</l>
<l>sāmādimantharaparākramamāsate ye|</l>
<l>ye tu prasahya dalayanti vipakṣacakra-</l>
<l>mākramya te jagati khaḍgaviṣāṇakalpāḥ||19||</l>
</lg>
<lg type="verse" xml:id="HV_13_20">
<l>eko guṇo guṇaśatādapi tāvadeṣa</l>
<l>saṃpratyananyasadṛśaḥ kimivātra ṣaḍbhiḥ|</l>
<l>yenendusundarayaśaḥ paṭalātapatra-</l>
<l>daṇḍatvameti tava pīvara eṣa bāhuḥ||20||</l>
</lg>
<lg type="verse" xml:id="HV_13_21">
<l>eṣā viḍambitabhujaṃgamabhogakāṣa-</l>
<l>kārśyāṅkamadhyaviṣamasthitamandarādriḥ|</l>
<l>ekaiva yatra guhahastagatā vibhāti</l>
<l>śaktiśca tatra tisṛbhiḥ kimivāparābhiḥ||21||</l>
</lg>
<lg type="verse" xml:id="HV_13_22">
<l>preṅkhacchikhaṇḍabharaśobhivapuḥ kalinda-</l>
<l>kanyāhradaśriyamagādhatayā dadhānam|</l>
<l>śakto raṇe dalayituṃ pracalākiketu-</l>
<l>rahnāya kāliyamivāhitamacyutaśrīḥ||22||</l>
</lg>
<lg type="verse" xml:id="HV_13_23">
<l>saṅgrāmavāsabhavane niyataṃ niṣaṇṇā</l>
<l>niḥsaṃśayaṃ vidadhati pratipakṣalakṣmīm|</l>
<l>saṃvāhikāṃ caraṇayoḥ karikumbhapīṭha-</l>
<l>pīnonnatastanakṛtāspadayoḥ samarthāḥ||23||</l>
</lg>
<pb n="179" />
<lg type="verse" xml:id="HV_13_24">
<l>āropyate bhaṭajanena śarāsanāgra-</l>
<l>koṭiṃ samīkabhuvi yo guṇabandhapāśaḥ|</l>
<l>ākṛṣya tena tarasā taralatvamāptā</l>
<l>saṃyamyate dṛḍhataraṃ pratipakṣalakṣmīḥ||24||</l>
</lg>
<lg type="verse" xml:id="HV_13_25">
<l>tejasvino nanu vidheyamiyatpinaṣṭi</l>
<l>duṣṭātmanāṃ yadanapekṣitadeśakālaḥ|</l>
<l>daivānubhāvavaśato vanagocaro 'pi</l>
<l>kiṃ śrīphalaṃ kathayatāparathā na bhuṅkte||25||</l>
</lg>
<lg type="verse" xml:id="HV_13_26">
<l>deśo na so 'sti na kṛtāsthitireṣa yatra</l>
<l>kālaṃ vibhoḥ praṇudatastadapekṣayā kim|</l>
<l>mithyāvikalpajanitārivināśavighna-</l>
<l>nighnāḥ kimevamadhunāśritaśaṅkamāddhe||26||</l>
</lg>
<lg type="verse" xml:id="HV_13_27">
<l>kṣīṇo 'pi dūramavalambata eva nūna-</l>
<l>mavyāhatāṃ jagati kāryadhurāṃ mahasvī|</l>
<l>kiṃ locanotsavavidhāyikalāvaśeṣa-</l>
<l>rūpo 'pi śītakiraṇaḥ kurute na rātrim||27||</l>
</lg>
<lg type="verse" xml:id="HV_13_28">
<l>ambhonidhiṃ pralayakālavilaṅghitātma-</l>
<l>maryādamastamayaniṣprabhamuṣṇaraśmim|</l>
<l>ālokya dhīramanaso hṛdayena nūna-</l>
<l>muccairhasanti vipadi sthiradhairyarūpāḥ||28||</l>
</lg>
<lg type="verse" xml:id="HV_13_29">
<l>utprekṣya nūnamabhaye 'pi bhayaṃ nisarga-</l>
<l>bhīrurnitāntamupagacchati viklavatvam|</l>
<l>pañcatvameti nitarāṃ sucikitsito 'pi</l>
<l>śaṅkāviṣavyatikareṇa vimūchitaḥ san||29||</l>
</lg>
<pb n="180" />
<lg type="verse" xml:id="HV_13_30">
<l>vistīrṇatādi gaganodadhibhūbhṛtāṃ ya-</l>
<l>ścakre sa saṃkaṭamanāḥ sphuṭamanya eva|</l>
<l>yena vyadhāyi mahatāṃ hṛdayeṣvanāpta-</l>
<l>paryantavṛtti tadasāvaparo 'sti vedhāḥ||30||</l>
</lg>
<lg type="verse" xml:id="HV_13_31">
<l>jṛmbhāparītavadanāḥ śvasitānubandha-</l>
<l>bhājaḥ prakampivapuṣo 'ruṇarūkṣanetrāḥ|</l>
<l>roṣajvarākuladhiyaḥ subhaṭāḥ kṛpāṇa-</l>
<l>dhārājalaṃ samabhilaṣyatha he na kasmāt||31||</l>
</lg>
<lg type="verse" xml:id="HV_13_32">
<l>krodhānalasya hṛdayaṃ bhrukuṭerbhruvaśca</l>
<l>dantacchadā daśanakoṭivilaṅghanānām|</l>
<l>skandhāśca nirdayakarābhihaterbhaṭā vaḥ</l>
<l>svādhīnagocaratayaiva diśanti hāsam||32||</l>
</lg>
<lg type="verse" xml:id="HV_13_33">
<l>helānirastapavanā gurusaṃprahāra-</l>
<l>rīḍhāsahāḥ surabhaṭāḥ paṭutāṃ vahantī|</l>
<l>uccai raṭiḥ sapadi śītalatāṃ karoti</l>
<l>pūtkeva vaktravisṛtoṣmajuṣāṃ dviṣāṃ vaḥ||33||</l>
</lg>
<lg type="verse" xml:id="HV_13_34">
<l>saṃvāditāmajahato dalitādrikūṭa-</l>
<l>kalpakṣayaprasṛtacaṇḍasamīraṇānām|</l>
<l>kasminnirargalabhujārgalacaṇḍadarpa-</l>
<l>niṣpiṣṭadānavabhaṭā na cakāstha saṃkhye||34||</l>
</lg>
<lg type="verse" xml:id="HV_13_35">
<l>kretuṃ yaśāṃsi samarāpaṇiṣu pragalbha-</l>
<l>minduprabhādhavalabhāṃsi kṛtaspṛhāṇām|</l>
<pb n="181" />
<l>ceto dunoti bhavatāmanutāpahetuḥ</l>
<l>kasmātpareṇa kṛta eṣa na mānabhaṅgaḥ||35||</l>
</lg>
<lg type="verse" xml:id="HV_13_36">
<l>saṃhārakālaśikhitīvrataro 'pi manyu-</l>
<l>ruttaṃsalūniphala eva sa eṣa jātaḥ|</l>
<l>chinnā itīva bhavatāṃ kiraṇacchaṭābhi-</l>
<l>rete hasanti maṇikuṭṭimasīmni hārāḥ||36||</l>
</lg>
<lg type="verse" xml:id="HV_13_37">
<l>svacchaṃ suvṛttamanurāgi haridvayasyā-</l>
<l>līlāgṛhītamadhunāpi yaśaḥ prakāśam|</l>
<l>śvāsānilā malinayanti na bāhudaṇḍa-</l>
<l>darpaśriyo lalitavibhramadarpaṇaṃ vaḥ||37||</l>
</lg>
<lg type="verse" xml:id="HV_13_38">
<l>śauryaśriyā nahi daridritha saṃyugeṣu</l>
<l>pāraṃ gatāḥ stha ca dhiyā nayamārgasindhoḥ|</l>
<l>chinnaṃ kimatra bhavatāṃ yadalīkaśaurya-</l>
<l>śauṭīryaśātravanikāradaśāṃ sahadhve||38|| </l>
</lg>
<p xml:id="HV_13_38p">
(yugmam)
</p>
<lg type="verse" xml:id="HV_13_39">
<l>unmūlitakṣitibhṛtāṃ sahasā sahelaṃ</l>
<l>suskandhatāṃ ca dadhatāmapareritānām|</l>
<l>vistīrṇamambaramiva pralayānalānāṃ</l>
<l>saṅgrāmavartma bhavatāṃ hi vihāramārgaḥ||39||</l>
</lg>
<lg type="verse" xml:id="HV_13_40">
<l>saṃvidrate jagati ke na yathāśu yūya-</l>
<l>māśākarīndrakarapīvarabāhudaṇḍāḥ|</l>
<l>līlāvarugṇadṛḍhasaṃdhicaturmukhāṇḍa-</l>
<l>khaṇḍadvayaṃ viparivartayituṃ samarthāḥ||40||</l>
</lg>
<pb n="182" />
<lg type="verse" xml:id="HV_13_41">
<l>unmūlitāmarabhuvāṃ raṇasaṃkaṭeṣu</l>
<l>śakyaṃ na vaḥ kalayituṃ hṛdayaṃ pareṣām|</l>
<l>abhyuddhṛtakṣitibhṛtāṃ pralayagameṣu</l>
<l>niṣkampameva gaganaṃ hi samīraṇānām||41||</l>
</lg>
<lg type="verse" xml:id="HV_13_42">
<l>ākarṇya durviṣahamapyariviprakāra-</l>
<l>mitthaṃ nayāntaritanāmabhayopagūḍhāḥ|</l>
<l>hastābhighātakṛtarandhrapathaiḥ pṛthivyā</l>
<l>jihrītha kiṃ na sahasā talamapraviṣṭāḥ||42||</l>
</lg>
<lg type="verse" xml:id="HV_13_43">
<l>rūḍhā ciraṃ bhuvanakānanacakravāla-</l>
<l>mūle vipāṇḍurayaśaḥstabakojjvalaśrīḥ|</l>
<l>kasmātkaroti bhavatāmadhunā na moha-</l>
<l>meṣātatāyiviṣapādapakīrtivallī||43||</l>
</lg>
<lg type="verse" xml:id="HV_13_44">
<l>daityapratāpatapanātapa eṣa tāpa-</l>
<l>mabhyuddhṛtāmaravadhūvadanendukāntiḥ|</l>
<l>kasmānna vaḥ prakurute vinikocitendu-</l>
<l>raśmicchaṭādhavalakīrtikumudvatīkaḥ||44||</l>
</lg>
<lg type="verse" xml:id="HV_13_45">
<l>mandīkaroti bhavatāmasurapratāpa-</l>
<l>vahniḥ kṣaṇādbhuvanamandirakoṭarasthām|</l>
<l>kīrtiṃ nirargalatareṇa viṣoṣmaṇāśu</l>
<l>dīpaprabhāmiva bhujaṃgamadṛṣṭipātaḥ||45||</l>
</lg>
<pb n="183" />
<lg type="verse" xml:id="HV_13_46">
<l>saṃkalpa eṣa raṇadurlalitaḥ kṣaṇena</l>
<l>vācātra kālamusalasya vipūrito naḥ|</l>
<l>mandākinīṃ prathitapuṇyaguṇāṃ vihāya</l>
<l>ratnākaraṃ ka iva pūrayituṃ kṣamo 'nyaḥ||46||</l>
</lg>
<lg type="verse" xml:id="HV_13_47">
<l>saṃpaśyato 'ntaramihāsumatāṃ visāri-</l>
<l>sattvaṃ balādadhikamityapi me vitarkaḥ|</l>
<l>siṃho nipātayati caṇḍacapeṭayaiva</l>
<l>pṛṣṭhena tūdvahati kuñjaram aṣṭapādaḥ||47||</l>
</lg>
<lg type="verse" xml:id="HV_13_48">
<l>gambhīragarjitaravaśravaṇotthabhīti-</l>
<l>naśyatkuraṅgakakulasya kaālamūrteḥ</l>
<l>lābho 'sti kaḥ kaṭhinakuñjaracakravāla-</l>
<l>kumbhasthalīvidalanādaparo mṛgāreḥ||48||</l>
</lg>
<lg type="verse" xml:id="HV_13_49">
<l>śabdāntarāṇi khalu sānta pṛthagvidhāni</l>
<l>yairvyāptameva jagadavyatikīrṇarūpaiḥ|</l>
<l>dānāmbu śoṣayati yaḥ kariṇāṃ śruto 'pi</l>
<l>ko 'pyanya eva hariṇādhipateḥ sa nādaḥ||49||</l>
</lg>
<lg type="verse" xml:id="HV_13_50">
<l>helāvinirjitaripusphuṭaśauryalakṣmī-</l>
<l>līlāniketavikaṭonnatacandraśālām|</l>
<l>vistāriṇīṃ subhaṭavaṃśahimādrigaṅgāṃ</l>
<l>kīrtiṃ na yānti raṇavartmani tīrthakākāḥ||50||</l>
</lg>
<lg type="verse" xml:id="HV_13_51">
<l>aprāptahāripariṇāmaguṇā kadāci-</l>
<l>dā janmano 'pi virasā mama sā daśābhūt|</l>
<pb n="184" />
<l>kiṃ nīrasā jalapṛṣajjaladherupaiti</l>
<l>muktāphalatvamiha śuktipuṭāntareṣu||51||</l>
</lg>
<lg type="verse" xml:id="HV_13_52">
<l>saṅgrāmalābharabhasena bhaṭaiḥ salīla-</l>
<l>māsphālitāśca jayakuñjarakumbhabhāgāḥ|</l>
<l>nākaukasāṃ vigalitāśca vipakṣacakra-</l>
<l>sīmantinīstanataṭāspadatārahārāḥ||52||</l>
</lg>
<lg type="verse" xml:id="HV_13_53">
<l>nistriṃśaghātadalitadvipakumbhapīṭha-</l>
<l>nirmuktamauktikakaṇaprakarāvakīrṇe|</l>
<l>saṅgrāmavāsabhavane 'bhimatā jigīṣo-</l>
<l>stīkṣṇaiḥ śilīmukhanakhairvaśameti lakṣmīḥ||53||</l>
</lg>
<lg type="verse" xml:id="HV_13_54">
<l>pratyagraratnakiraṇacchuraṇābhirāma-</l>
<l>mambhodanīlamabhito 'dhivasatyabhīkṣṇam|</l>
<l>vakṣaḥsthalaṃ madhuriporiva tīkṣṇavartma-</l>
<l>paṭṭaṃ pariplavatayā rahitādṛtā śrīḥ||54||</l>
</lg>
<lg type="verse" xml:id="HV_13_55">
<l>saṃvādinī niyatamasya surārideha-</l>
<l>cchāyeti cañcalatayā rahitātra lakṣmīḥ|</l>
<l>śaṅke śaradgagananīlarucau kṛpāṇa-</l>
<l>paṭṭe 'nuraktahṛdayāracayatpratiṣṭhām||55||</l>
</lg>
<lg type="verse" xml:id="HV_13_56">
<l>utsṛjya paṭcaraṇacāraṇacakravāla-</l>
<l>gītastutāṃ navakuśeśayakośaśayyām|</l>
<l>vīrānurāgarabhasena vasatyabhīkṣṇaṃ</l>
<l>śaṅke salīlamasipattravane 'pi lakṣmīḥ||56||</l>
</lg>
<pb n="185" />
<lg type="verse" xml:id="HV_13_57">
<l>dordaṇḍanirjitariporjagati prasaṅga-</l>
<l>labhyeṣu nāsti vibhaveṣu kadācidāsthā|</l>
<l>tejasvinaḥ karajajarjaritebhakumbha-</l>
<l>kūṭasya mauktikagaṇeṣu harerivāryāḥ||57||</l>
</lg>
<lg type="verse" xml:id="HV_13_58">
<l>vyāghātaviplutamaho vidhuraṃ bataita-</l>
<l>dasthānasaṃbhramatiraskṛtadhairyabandhāḥ|</l>
<l>yūyaṃ yadevamadhunā bhujaśālino 'pi</l>
<l>grāsīkṛtā viṣamanītipiśācikābhiḥ||58||</l>
</lg>
<lg type="verse" xml:id="HV_13_59">
<l>uttiṣṭhatāsurapateḥ śarakāṇḍapāṇḍu-</l>
<l>cchāyāni saṃprati yaśāṃsi hatasya saṃkhye|</l>
<l>dhautāñjanāstrasalilaplutatatpuraṃghri-</l>
<l>gaṇḍasthalāni ca malīmasatāṃ vrajantu||59||</l>
</lg>
<lg type="verse" xml:id="HV_13_60">
<l>daityādhirājamakarākaraloḍanāya</l>
<l>saṃrambhiṇo mayi jayāmṛtalābhahetoḥ|</l>
<l>āropayantu vibudhā bhasmīśa tāva-</l>
<l>dadyaiva mandaramivātanukūrmapṛṣṭhe||60||</l>
</lg>
<lg type="verse" xml:id="HV_13_61">
<l>ślāghyaḥ sa eva kalaśo bhuvaneṣu yasmā-</l>
<l>dutthāya vandyamahimā surakāryahetoḥ|</l>
<l>ambhodhimekaculakena vivartamāna-</l>
<l>vaikuṇṭhakūrmaśaphareṇa papāvagastyaḥ||61||</l>
</lg>
<lg type="verse" xml:id="HV_13_62">
<l>hetoḥ kuto 'pyasadṛśāduditā garīyaḥ</l>
<l>kāryaṃ nisargaguravaḥ sphuṭamārabhante|</l>
<pb n="186" />
<l>utthāya kiṃ na kalaśādapi sindhunātha-</l>
<l>mudvīcimālamapibadbhagavānagastyaḥ||62||</l>
</lg>
<lg type="verse" xml:id="HV_13_63">
<l>kṣmāmaṇḍalaṃ sakalameva saratnarāśi-</l>
<l>vistārinemivalayaṃ raṇabaddhakakṣyaḥ|</l>
<l>cakrīkaroti subhaṭaḥ śravaṇāntakṛṣṭa-</l>
<l>maurvīlatena dhanuṣā samameva nūnam||63||</l>
</lg>
<lg type="verse" xml:id="HV_13_64">
<l>baddhāspadā ditijanāyakacakravāla-</l>
<l>paṅkodare bahuguṇoddhriyatāmidānīm|</l>
<l>nākaśriyaḥ paribhavātanuvahnidāha-</l>
<l>śānticchayā dhavalakīrtimṛṇālavallī||64||</l>
</lg>
<lg type="verse" xml:id="HV_13_65">
<l>saṃhārasindhumiva kāñcanaśailakūṭa-</l>
<l>bhāge sphurattaraṇidīdhitidurnirīkṣām|</l>
<l>adyaiva dānavakulapralayāya tāva-</l>
<l>dāropayāmi dhanuṣi drutamatra maurvīm||65||</l>
</lg>
<lg type="verse" xml:id="HV_13_66">
<l>viśliṣyadākulanirargalagaṇḍaśaila-</l>
<l>cakrābhighātavidhurīkṛtatigmabhāsaḥ|</l>
<l>kodaṇḍadaṇḍaghaṭitānpṛthucārukīrti-</l>
<l>rāyodhanārthamavanervivinajmi śailān||66||</l>
</lg>
<lg type="verse" xml:id="HV_13_67">
<l>bāṇāsanāgravikaṭāṭanigāḍhabandha-</l>
<l>saṃbhāvitārtiriva saṃyugamūrdhni maurvī|</l>
<l>āsphālitā nadatu me baḍavānalasya</l>
<l>heticchaṭodadhitaraṅgahateva tāram||67||</l>
</lg>
<lg type="verse" xml:id="HV_13_68">
<l>kodaṇḍakoṭimadhiropayati sma bāhu-</l>
<l>śālī samīkabhuvi yāṃ nanu saiva maurvī|</l>
<pb n="187" />
<l>lakṣmīsamāgamanakīrtivinirgamaika-</l>
<l>vispaṣṭapaddhativilāsamamuṣya dhatte||68||</l>
</lg>
<lg type="verse" xml:id="HV_13_69">
<l>kreṃkārameva dhanuṣaḥ śravaṇāntakṛṣṭa-</l>
<l>maurvīpragāḍhaparimaṇḍalitasya saṃkhye|</l>
<l>oṃkāramakṣatamavaimi vipakṣapakṣa-</l>
<l>lakṣmīsalīladṛḍhakarṣaṇamūlamantram||69||</l>
</lg>
<lg type="verse" xml:id="HV_13_70">
<l>ekāṃ gamāgamanapaddhatimeva gaurvīṃ</l>
<l>kīrtiśriyau bhaṭajanasya hi dhāvamāne|</l>
<l>nūnaṃ parasparakaṭhorakucābhighāta-</l>
<l>vicchinnahāradhavalāmakhilāṃ vidhattaḥ||70||</l>
</lg>
<lg type="verse" xml:id="HV_13_71">
<l>uddāmamadarpanikaṣapratipakṣasaṃpa-</l>
<l>dutsadanena kṛtavigrahavalguśobhāḥ|</l>
<l>snātāśca kīrtisalilaiḥ surabhībhavanti</l>
<l>nūnaṃ yaśaḥ parimalena parākramāḍhyāḥ||71||</l>
</lg>
<lg type="verse" xml:id="HV_13_72">
<l>cetohareṇa harakaṇṭharucā prakāma-</l>
<l>puṇyātmakatvamaniśaṃ dadhatā garīyaḥ|</l>
<l>ātmānamāśu subhaṭaḥ samare punāti</l>
<l>nistriṃśapuṣkarajalena kṛtābhiṣekaḥ||72||</l>
</lg>
<lg type="verse" xml:id="HV_13_73">
<l>niṣkaṇṭakībhavatu saṃprati nātha viśva-</l>
<l>metatprasīda vṛṣaketana dehyanujñām|</l>
<l>grāsīkarotu valanākulitaḥ kṛpāṇa-</l>
<l>siṃhīsuto 'hitayaśaḥśaśimaṇḍalaṃ vaḥ||73||</l>
</lg>
<pb n="188" />
<lg type="verse" xml:id="HV_13_74">
<l>bhasmāvadātarucayo vinipatya dikṣu</l>
<l>ghorāndhakārakaluṣāṃ pramathādhināthāḥ|</l>
<l>bhindantu dānavacamūmadhunāṭṭahāsa-</l>
<l>cchedā iva pralayakālaniśāṃ smarāreḥ||74||</l>
</lg>
<lg type="verse" xml:id="HV_13_75">
<l>saṅgrāmabhūmiradhunā bhuvanādhinātha</l>
<l>vṛndāvanasthitirivāstu surāsurāṇām|</l>
<l>vispaṣṭapītavasanādaratātigāḍha-</l>
<l>raktāṅganocitaśivābhimatavrajaśrīḥ||75||</l>
</lg>
<lg type="verse" xml:id="HV_13_76">
<l>kaṅkālasaṃkulamaśaṅkitakākakaṅka-</l>
<l>saṃketadhāma raṇavartma śaśāṅkamaule|</l>
<l>ṭāṃkārikārmukaviṭaṅkapaṭaṅkamastu</l>
<l>ṭaṅkāṅkasaṃkaṭaviśaṅkaṭakaṅkaṭaṃ vaḥ||76||</l>
</lg>
<lg type="verse" xml:id="HV_13_77">
<l>nistriṃśalūnavikaṭāsthikaṭhorakaṇṭha-</l>
<l>pīṭhāpaviddhaśirasaṃ yudhi daityanātham|</l>
<l>abhraṃkaṣagraśikharaskhalitārkabimba-</l>
<l>mastāvanīdhramiva paśyatu jīvalokaḥ||77||</l>
</lg>
<lg type="verse" xml:id="HV_13_78">
<l>kāryā vitarkaghaṭanā na kadācidūrdhva-</l>
<l>māyodhanāvataraṇe bata ko vicāraḥ|</l>
<pb n="189" />
<l>ānandaśūnyamamarārikulaṃ sureśa</l>
<l>kurve smitānugamavandhyamayaṃ samādhiḥ||78||</l>
</lg>
<lg type="verse" xml:id="HV_13_79">
<l>kiṃ cintyate 'nyadapi durbalalokacitta-</l>
<l>meṣo 'ñjalirmadhuramaṅgalagītigarbham|</l>
<l>bhāsvatkarālakaravālavilūnapīna-</l>
<l>pīlūnnataśravaṇamaṇḍalatālavṛntam||79||</l>
</lg>
<lg type="verse" xml:id="HV_13_80">
<l>ānandanirbharanabhaścaracakramukta-</l>
<l>puṣpopakāranipatanmadhupāvalīkam|</l>
<l>senāvamardadalitāvanidhūlidhūpa-</l>
<l>dhūmacchaṭāśabalitākhiladigvibhāgam||80||</l>
</lg>
<lg type="verse" xml:id="HV_13_81">
<l>preṅkhadgadādalitakuñjarakarṇaśaṅkha-</l>
<l>dhūlicchaṭāpaṭalavarṇakakardamāṅkam|</l>
<l>abhyāpatatsubhaṭamanmathakṛṣyamāṇa-</l>
<l>kodaṇḍanirgataśarāśaniluptadhairyam||81||</l>
</lg>
<lg type="verse" xml:id="HV_13_82">
<l>saṅgrāmavāsagṛhamucchritadantidanta-</l>
<l>paryaṅkamutpulakamaṇḍalagaṇḍabhittiḥ|</l>
<l>āliṅganātirabhasena jayaśriyo 'ya-</l>
<l>madyaiva tāvadadhitiṣṭhatu rājalokaḥ||82|| </l>
</lg>
<p xml:id="HV_13_82p">
(kalāpakam)
</p>
<lg type="verse" xml:id="HV_13_83">
<l>adyāvaskandalīlācalitabalaparisyandakharvīkṛtorvī-</l>
<l>saṃrambhottambhanāsthonnamitabharanamatkaṃdharāsaṃdhirāstām|</l>
<pb n="190" />
<l>śeṣo 'pi sphāraphullatsphuṭaṣṭathulaphaṇātphūtkṛtāgnisphuliṅga-</l>
<l>sphūrjatsaṃdohasaṃdehitavikaṭaśikhāmaṇḍalīratnaṣaṇḍaḥ||83||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛto
ratnāṅke haravijaye mahākāvye cajṇḍeśvaradaṇḍopanyāso nāma
trayodaśaḥ sargaḥ|
</p>
</div>
<div n="14" type="chapter">
<p>
caturdaśaḥ sargaḥ|
</p>
<lg type="verse" xml:id="HV_14_1">
<l>itthamuktavati tatra bhāratīmunmiṣatsmitakapolamaṇḍalaḥ|</l>
<l>vaktumārabhata saṃsadi kramātpuṣpahāsa iti nītiniṣṭhuram||1||</l>
</lg>
<lg type="verse" xml:id="HV_14_2">
<l>śaktimaskhalitasarasauṣṭhavāṃ kṣmādharoddalanadurdharāṃ dadhat|</l>
<l>svāmitāmapi gato garīyasīmandhakāritanayo na yo 'bhavat||2||</l>
</lg>
<lg type="verse" xml:id="HV_14_3">
<l>durdharaprasaratāmupeyivānaprathiṣṭa bhuvanāntareṣu yaḥ|</l>
<l>aurvavahniriva hetimaṇḍalīsaṃtatakṣapitavāhinīpatiḥ||3||</l>
</lg>
<lg type="verse" xml:id="HV_14_4">
<l>yasya durgatavipakṣasundarīmaṇḍalena bibharāṃbabhūvire|</l>
<l>rodanāruṇitalocanotpalacchāyakuṅkumavilepanāḥ stanāḥ||4||</l>
</lg>
<lg type="verse" xml:id="HV_14_5">
<l>bhāsvato 'pyavihitāṃ karasthitiṃ diṅmukheṣvadhikamāśu kurvataḥ|</l>
<l>yasya maṇḍalamalaṅghyamuccakai rāhavīyamagamanna viplavam||5||</l>
</lg>
<lg type="verse" xml:id="HV_14_6">
<l>nāpa bhūtimalanātkadarthanāṃ tāpayogamagamanna ca kvacit|</l>
<l>yaḥ suvṛttavimalasthitirdadhau ratnadarpaṇa ivādhikāṃ śriyam||6||</l>
</lg>
<pb n="191" />
<lg type="verse" xml:id="HV_14_7">
<l>yasya cāruguṇamauktikotkarabhrājitendukarapāṇḍuracchaviḥ|</l>
<l>hārayaṣṭiriva kīrtiruccakairmaṇḍanatvamagamatparaṃ diśām||7||</l>
</lg>
<lg type="verse" xml:id="HV_14_8">
<l>yasay ca prasṛtayā nirargalaṃ kaiṭabhadviṣa ivonnatiśritaḥ|</l>
<l>viṣṭapatrayamalaṅghyatāñjasā dūramaskhalitayā yaśaḥśriyā||8||</l>
</lg>
<lg type="verse" xml:id="HV_14_9">
<l>candradīdhitivipāṇḍunā yaśaḥpuṣpasaṃbhṛtibhareṇa bhūriṇā|</l>
<l>laṅghitā bhuvanakānanodare yasya nemurakhilā harillatāḥ||9||</l>
</lg>
<lg type="verse" xml:id="HV_14_10">
<l>stheyasī bhuvanamandirasya digbhittibhāgaracitāñcitasthitiḥ|</l>
<l>cāruṭaṅkaghaṭanā babhautarāṃ yasya kīrtimaṇisālabhaṅjikā||10||</l>
</lg>
<lg type="verse" xml:id="HV_14_11">
<l>tasya tatra vadato vacastadā nirgatā daśanaraśmimaṇḍalī|</l>
<l>jāhnavīva śaśipāṇḍurekatāṃ prāpa śaṃbhugalakāntisindhunā||11|| </l>
</lg>
<p xml:id="HV_14_11p">
(daśabhiḥ kulakam)
</p>
<lg type="verse" xml:id="HV_14_12">
<l>kruddhakālamusalādikīrtitaṃ saṃprahāranayagocaraṃ vacaḥ|</l>
<l>ūrjitaṃ ca madhuraṃ ca śuśrūvānvaktumabhyadhikamutsaheta kaḥ||12||</l>
</lg>
<lg type="verse" xml:id="HV_14_13">
<l>kovidāracitaśobha uccakairatrasannihitanīlakaṃdhare|</l>
<l>droṇakāka iva niṣṭhuraṃ sadaḥkānane kimapi raumyalajjitaḥ||13||</l>
</lg>
<lg type="verse" xml:id="HV_14_14">
<l>śuśruvānapi gaṇādhipoditaṃ vākyametadahamakṣamaṃ bruve|</l>
<l>śrotrarandhragatakekikūjitaḥ kiṃ virauti paruṣaṃ na maukuliḥ||14||</l>
</lg>
<pb n="192" />
<lg type="verse" xml:id="HV_14_15">
<l>tattathāpi jaḍatānurodhataḥ śatruto 'tha yudhi bibhyatā mayā|</l>
<l>nītivartmarabhasādutoditaṃ śrotumarhatha malīmasaṃ vacaḥ||15||</l>
</lg>
<lg type="verse" xml:id="HV_14_16">
<l>na krudho 'vasara eṣa sāṃprataṃ gāḍhamāndhyagatamo nṛṇāmasau|</l>
<l>dṛśyatāṃ gaṇapate 'nyayā dṛśā kāryametadatisaṃkaṭe sthitam||16||</l>
</lg>
<lg type="verse" xml:id="HV_14_17">
<l>tīkṣṇatāmavihatāṃ dadhānayā bhedapāṭavajuṣā yudhi dviṣām|</l>
<l>sādhayantyamalayā dhiyonnatāḥ kṛtyapakṣamathavāsidhārayā||17||</l>
</lg>
<lg type="verse" xml:id="HV_14_18">
<l>yasya nāmni sahasābhyudīrite saṃbhramajvaraparigrahākulāḥ|</l>
<l>bibhrati sma virasatvamānanaiḥ śoṣitauṣṭhapuṭatālavaḥ surāḥ||18||</l>
</lg>
<lg type="verse" xml:id="HV_14_19">
<l>sapratāpamatitīvratānvitaṃ chāyayaiva surarājamaṇḍalam|</l>
<l>yaścakāra parihīnamojasā bhānubimbamiva siṃhikāsutaḥ||19||</l>
</lg>
<lg type="verse" xml:id="HV_14_20">
<l>prāptamandhamavamṛdya tāpitaṃ yaḥ karasthitimupāgataṃ kramāt|</l>
<l>ātmadarśamiva vidviṣāṃ vyadhānmaṇḍalaṃ mukhavilokanakṣamam||20||</l>
</lg>
<lg type="verse" xml:id="HV_14_21">
<l>saṃyugeṣu śaśiśubhramuccakaiḥ sādhuśabdamukharīkṛtāmbaram|</l>
<l>yaśca śaṅkhamiva kaiṭabhaṃ dviṣansaṃdadhau karatalāśrayaṃ</l>
<l>yaśaḥ||21||</l>
</lg>
<lg type="verse" xml:id="HV_14_22">
<l>tādṛśe 'pi suravairiṇīdṛśaṃ spaṣṭamagrahaṇameva bibhratām|</l>
<l>brūta kiṃ nu bhavatāṃ vibhāvyate dhairyametaduta jāḍyajṛmbhitam||22|| </l>
<p xml:id="HV_14_22p">
(pañcabhiḥ kulakam)
</p>
<pb n="193" />
</lg>
<lg type="verse" xml:id="HV_14_23">
<l>sādhyavastuṣu na sāmapūrvakaṃ sādhanaṃ na khalu śasyate budhaiḥ|</l>
<l>bibhrato bhavati dhīrakopatāmānanaṃ prathamamunmiṣatsmitam||23|</l>
</lg>
<lg type="verse" xml:id="HV_14_24">
<l>kṛtyavastu nipuṇāṃ prasādhayadviplavodayadaśāvinākṛtam|</l>
<l>viddhi bhedagahanairavasthitaṃ tacca saṃkalitapañcabhaktikam||24||</l>
</lg>
<lg type="verse" xml:id="HV_14_25">
<l>kṛtyapakṣamakhilaṃ vicinvatāṃ sādhanāṅgavacanānudāhṛteḥ|</l>
<l>dṛśyate purata eva mantriṇāṃ vādināmiva viparyaye jayaḥ||25||</l>
</lg>
<lg type="verse" xml:id="HV_14_26">
<l>mohaviplutadaśaṃ pravartitasvedabindupulakāṅkurotkaram|</l>
<l>vidviṣāṃ haratu mantra eṣa vaḥ kṣveḍamāpyamiva darpavibhramam||26||</l>
</lg>
<lg type="verse" xml:id="HV_14_27">
<l>darśitāvayavapañcakaṃ kramāttatkaṇavratavineyavibhramāḥ|</l>
<l>durjayorjitavipakṣanirjaye vākyamañcitadhiyaḥ prayuñjate||27||</l>
</lg>
<lg type="verse" xml:id="HV_14_28">
<l>sādhayadbhiravirugṇamīpsitaṃ śāstrahetubhiriva trilakṣmabhiḥ|</l>
<l>jṛmbhitaṃ jagati yairanargalaṃ vairibhiḥ pratidiśaṃ divaukasām||28||</l>
</lg>
<pb n="194" />
<lg type="verse" xml:id="HV_14_29">
<l>visphuranmaṇikarālamūrdhatāṃ bibhratāmatanumecakatviṣām|</l>
<l>bhogināmiva na daṇḍaghaṭṭanā nopaghātaghaṭanāya vidviṣām||29||</l>
</lg>
<p xml:id="HV_14_29p">(yugalakam)</p>
<lg type="verse" xml:id="HV_14_30">
<l>ārirādhayiṣuṇā vṛṣadhvaje yena tīvratapasi sthitātmanā|</l>
<l>andhakāra iva śītarociṣā dhūmarāśirakṛśaḥ purā pape||30||</l>
</lg>
<lg type="verse" xml:id="HV_14_31">
<l>saṃyugeṣu hṛtajīvitāñjavājjīvayanditibhuvo 'pi vidyayā|</l>
<l>so mṛtapratinidhitvamīyivāṃścintya eva bhṛgunandano 'pi vaḥ||31||</l>
</lg>
<p xml:id="HV_14_31p">(yugalakam)</p>
<lg type="verse" xml:id="HV_14_32">
<l>āyateṣu hṛdayeṣu śemuṣī mandimānamadhunābhyupāgatā|</l>
<l>brūta dīpakāṃśakheva kiṃ nu vo lakṣyate rabhasaghūrṇanākulā||32||</l>
</lg>
<lg type="verse" xml:id="HV_14_33">
<l>saṃkaṭeṣvadhikameva dhīmatāṃ visphuranti nanu mantraśaktayaḥ|</l>
<l>vyāptavatsu timireṣu diktaṭānunmiṣantyahimadīdhititviṣaḥ||33||</l>
</lg>
<lg type="verse" xml:id="HV_14_34">
<l>yūyamāhavarase vyavasthitāḥ saprabhāvamapi vīryamatra vaḥ|</l>
<l>cintyatāṃ nanu vipāka īdṛśe kṛtyavastuni yato bhavedguṇaḥ||34||</l>
</lg>
<lg type="verse" xml:id="HV_14_35">
<l>avyapāyaphalasādhanāspadaṃ kṣmābhṛtāṃ ciramanujjhitakramaiḥ|</l>
<l>maṇḍalaṃ jagadivartubhiḥ sphuṭaṃ ṣaḍbhireva parivartyate guṇaiḥ||35||</l>
</lg>
<lg type="verse" xml:id="HV_14_36">
<l>cañcalatvavirasāvisaṃvadatsvāśayānuguṇavṛttitāṃ gatāḥ|</l>
<l>mūḍhamārgarabhasāhṛtāḥ sphuṭaṃ na śriyo 'pi bahu manvate patīn||36||</l>
</lg>
<pb n="195" />
<lg type="verse" xml:id="HV_14_37">
<l>saṃprati praguṇarūpamucchvasatsaṃprahārarabhaso manorathaḥ|</l>
<l>nītivartma viṣamīkaroti vaḥ kṣuṇṇametadabhito mahājanaiḥ||37||</l>
</lg>
<lg type="verse" xml:id="HV_14_38">
<l>hrādaheturadhikaṃ raṇeṣu vo yadyapi kvacana bhīmadarśanaiḥ|</l>
<l>nojjhitā sajalameghamecakaiḥ kīrticandanalatāsibhogibhiḥ||38||</l>
</lg>
<lg type="verse" xml:id="HV_14_39">
<l>yady apīndukarakomalacchaviḥ kīrtir apratimarūpatāṃ gatā|</l>
<l>kātarasya gaṇanātha hāriṇī nākalokalalaneva durlabhā||39||</l>
</lg>
<lg type="verse" xml:id="HV_14_40">
<l>mandamārutasalīlaghaṭṭanā mañjulakvaṇita dhāratāṃ gatāḥ|</l>
<l>saṃyugārthamiva yadyapīha vaścodayanti karavālayaṣṭayaḥ||40||</l>
</lg>
<lg type="verse" xml:id="HV_14_41">
<l>āhatastanataṭārisundarīkranditena jayaśabdaghoṣaṇāḥ|</l>
<l>saṃprahāradharaṇītalotthitai reṇubhiśca paṭavāsapāṃsavaḥ||41||</l>
</lg>
<lg type="verse" xml:id="HV_14_42">
<l>khaḍgakṛttabhaṭakaṇṭhamaṇḍalairnimalāśca maṇihārayaṣṭayaḥ|</l>
<l>caṇḍamārutarayapravartibhirgṛdhrapakṣadhavanaiḥ prakīrṇakāḥ||42||</l>
</lg>
<lg type="verse" xml:id="HV_14_43">
<l>ghātamūrcchitabhaṭānanāsṛjā nāgavallidalarāgasaṃpadaḥ|</l>
<l>baddhasaṃmadaśivopagūhanairgāḍhabhīruparirambhavibhramāḥ||43||</l>
</lg>
<lg type="verse" xml:id="HV_14_44">
<l>śokadīnaruditāśrubindubhirhlādabāṣpajalaśīkarotkarāḥ|</l>
<l>pretasainikajanānakāravaiḥ saṃprahārajayadundubhisvanāḥ||44||</l>
</lg>
<lg type="verse" xml:id="HV_14_45">
<l>chāyayā śakunimaṇḍalotthayā chattradhāraṇaviḍambanakramāḥ|</l>
<l>pheravānanagatāntramaṇḍalīdāmabhiśca jayamaṅgalastrajaḥ||45||</l>
</lg>
<pb n="196" />
<lg type="verse" xml:id="HV_14_46">
<l>nīlanīrajadalojjvalānanairmārgaṇaiḥ smaravilāsaśekharāḥ|</l>
<l>bāṇabhinnakarikumbhamaṇḍalīmauktikotkarakaraiḥ smitodgamāḥ||46||</l>
</lg>
<lg type="verse" xml:id="HV_14_47">
<l>saṃyugaśramajalacchaṭākaṇairmohanā viralavāribindavaḥ|</l>
<l>hetibhinnabhaṭadehamaṇḍalīśoṇitena haricandanadravāḥ||47||</l>
</lg>
<lg type="verse" xml:id="HV_14_48">
<l>saṃsthitāplavanavārisaṃcayairucchaladbhirabhiṣekavipruṣaḥ|</l>
<l>duḥkhadainyaparidevitākṣarairmandramaṅgalamṛdaṅganiḥsvanāḥ||48||</l>
</lg>
<lg type="verse" xml:id="HV_14_49">
<l>saṃprahāramukhadīrghanidrayā pratyupaḥsamayabodhavibhramāḥ|</l>
<l>vairibandinigaḍaiḥ saniḥsvanaiḥ sāravā nijapuraṃdhrinūpurāḥ||49||</l>
</lg>
<lg type="verse" xml:id="HV_14_50">
<l>saṃyugeṣu hatabandhusaṃhatestattathāpi bhujavīryaśālinaḥ|</l>
<l>āsthitasya tarasā jayaśriyaṃ brūta yadyadhibhuvo na dūṣitāḥ||50||</l>
</lg>
<p xml:id="HV_14_50p">(trayodaśabhiḥ kulakam)</p>
<lg type="verse" xml:id="HV_14_51">
<l>āyudhāni vividhāni santi vaḥ pīvarā bhaṭajanasya bāhavaḥ|</l>
<l>kāryamohatimirāvabodhinī durlabhā tu matidīpikā nṛṇām||51||</l>
</lg>
<lg type="verse" xml:id="HV_14_52">
<l>dārḍhyaśāliguṇanītiśṛṅkhalābandhasaṃyatapadāmanargalam|</l>
<l>stheyasīṃ vidadhatīha paṇḍitāḥ strīnisargataralāṃ nṛpaśriyam||52||</l>
</lg>
<lg type="verse" xml:id="HV_14_53">
<l>sāṃkhyayogapariniṣṭhitātmatāṃ jñātasattvapuruṣāntaro dadhat|</l>
<l>nūnameti na vikāraviplavakleśaleśaghaṭanāṃ vivekabhāk||53||</l>
</lg>
<lg type="verse" xml:id="HV_14_54">
<l>muhyate ya iha kṛtyavastuni jyotirakṣatanayātmakaṃ dadhat|</l>
<l>andhakūpakuhare parisphuṭaṃ dīpradīpakakaraḥ patatyasau||54||</l>
</lg>
<lg type="verse" xml:id="HV_14_55">
<pb n="197" />
<l>vidviṣatyatulitoruvikrame vikrameta sahasā na nītimān|</l>
<l>ko nu saṃśaitapannage karaṃ vāmalūcavivare vinikṣipet||55||</l>
</lg>
<lg type="verse" xml:id="HV_14_56">
<l>mantrayuktigahanaṃ pramāṇatāṃ sāmabhedakṛtasauṣṭhavaṃ dadhat|</l>
<l>śrautamāgamamivātivartituṃ kaḥ kṣameta nayaśāstrasaṃgraham||56||</l>
</lg>
<lg type="verse" xml:id="HV_14_57">
<l>saṃrambhaḥ praśamamupaitu vo 'tra</l>
<l>helāniṣpiṣṭasphuṭakaṭakāccharatnabandhaḥ|</l>
<l>mā smaitatsurasuravairiṇāṃ virodhe trailokyaṃ</l>
<l>sakalamakāṇḍabhaṅguraṃ bhūt||57||</l>
</lg>
<lg type="verse" xml:id="HV_14_58">
<l>nandantu nandanavanāvanivīthikāsu</l>
<l>līnāliyūthaśabalīkṛtayūthikāsu|</l>
<l>sārdhaṃ surāsuragaṇāḥ kadalīdalorū-</l>
<l>doḥkandalīvalitapīvarakaṇṭhabhāgāḥ||58||</l>
</lg>
<lg type="verse" xml:id="HV_14_59">
<l>puṣpaughavarṣamamarapramadā mudā ca</l>
<l>muñcantu śāntasuradaityavirodhahṛṣṭāḥ|</l>
<l>mandāradāmavigalanmakarandabindu-</l>
<l>saṃdohadohadanadatsamadadvirephāḥ||59||</l>
</lg>
<lg type="verse" xml:id="HV_14_60">
<l>uḍupathamaṇḍalaṃ bhavatu mā śuciravinipata-</l>
<l>ddinakarakhaṇḍacaṇḍacaḍulīnibiḍatarataḍit|</l>
<l>diśi diśi mā kṣumañjaladhayaḥ piśunitasamarāḥ</l>
<l>pracuravikīrṇaratnapaṭalīśabalataṭabhuvaḥ||60||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyadhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye puṣpahāsanayopanyāso nāma
caturdaśaḥ sargaḥ|
</p>
</div>
<div n="15" type="chapter">
<pb n="198" />
<p>
pañcadaśaḥ sargaḥ
</p>
<lg type="verse" xml:id="HV_15_1">
<l>iti saṃhṛtasaṃyugābhiyoge sadasi vyomni payomucīva tasmin|</l>
<l>abhigarjati sādhuvādakekākalakolāhalanīlakaṇṭhacakre||1||</l>
</lg>
<lg type="verse" xml:id="HV_15_2">
<l>calite samarotsavāptikālapramadotphullavilocanāravindam|</l>
<l>pralayānaladhāmadurnirīkṣyatviṣi saṃbhāvitapauruṣaṃ bhaṭaughe||2||</l>
</lg>
<lg type="verse" xml:id="HV_15_3">
<l>kathametaditi vyupāyacintābharayogāñcitamūrdhni śūnyadṛṣṭau|</l>
<l>sthitavatyaparatra nītigarbhe</l>
<l>sphuṭanimnonnatapṛṣṭhabhugnavakṣaḥ||3||</l>
</lg>
<lg type="verse" xml:id="HV_15_4">
<l>mukulīkṛtadṛṣṭi phullagaṇḍaṃ parivāhyāśu śiro mukhaṃ dadhāne|</l>
<l>jaḍamaiḍaviḍe 'rimaṇḍalaśrīkṣayakaṇḍūbharaḍimbaḍambarasthe||4||</l>
</lg>
<lg type="verse" xml:id="HV_15_5">
<l>paradeśamupetya yasya bhītyānavamañjīrakamaṇḍalīsanātham|</l>
<l>caraṇāmburuhaṃ vipakṣalokaḥ smarati sma vyasanāturaḥ puraṃdhryāḥ||5||</l>
</lg>
<lg type="verse" xml:id="HV_15_6">
<pb n="199" />
<l>gamanādiva mantharatvamuccaiḥ paripāṇḍutvamivācchagaṇḍabhāgāt|</l>
<l>kṛśatā bhṛśamādade ca madhyādiva yasyārinitambinīvapurbhiḥ||6||</l>
</lg>
<lg type="verse" xml:id="HV_15_7">
<l>parivṛttiparītahārivarṇasvaramabhyujjhitasaṃdhiyogamuccaiḥ|</l>
<l>ripucakramanūṣmatāṃ dadhānaṃ sapadi prākṛtameva yasya jajñe||7||</l>
</lg>
<lg type="verse" xml:id="HV_15_8">
<l>yudhi yena vivalgatā salīlaṃ karikumbhā galadacchamauktikaughāḥ|</l>
<l>karavālasahāyabāhunā strīstanabhāraiḥ saha cakrire ripūṇām||8||</l>
</lg>
<lg type="verse" xml:id="HV_15_9">
<l>sphuṭapakṣaparigraheṇa śaśvaddadhatāpyāhavamūrdhnyapakṣatitvam|</l>
<l>kṣayakālanabhasvateva śailāstarasāpikṣata yeva vidviṣantaḥ||9||</l>
</lg>
<lg type="verse" xml:id="HV_15_10">
<l>yudhi vargati yatra tigmatejaḥ pratipakṣāstamayapradoṣakhaḍge|</l>
<l>ditijā bhujavīryasaṃpadoccairadaridrāsiṣuradrisāradehāḥ||10||</l>
</lg>
<lg type="verse" xml:id="HV_15_11">
<l>śriyameti ca yasya khaḍgayaṣṭirvipulā pāṇḍuradantamaṇḍalāṅkā|</l>
<l>uḍupāṇḍunijāṇḍapiṇḍaniryattimiravrātavidhūsaroragaśrīḥ||11||</l>
</lg>
<lg type="verse" xml:id="HV_15_12">
<l>prathayanbhujapādapālitasya sphuṭakeyūramadā(sā)raraśmibhaṅgyā|</l>
<l>kadalīdalasaṃniveśamuccairiva durvāraparākramadvipasya||12||</l>
</lg>
<lg type="verse" xml:id="HV_15_13">
<l>bhuvanapralayānalastrilokīdahanāyeva śikhāvalīrvikīrṇāḥ|</l>
<l>sa dadhatparipiṅgalā jaṭālīrgurusaṃrambhavidhūnitottamāṅgaḥ||13||</l>
</lg>
<pb n="200" />
<lg type="verse" xml:id="HV_15_14">
<l>gurukāryavicāraṇāvitarkasphuradudvṛttapuṭāṃ dṛśaṃ dadhānaḥ|</l>
<l>pramathādhipaternirākariṣyangiramaurjityavatīṃ vivṛtya kiṃcit||14||</l>
</lg>
<lg type="verse" xml:id="HV_15_15">
<l>daśanāṃśubhiṣeṇa nandiṣeṇaḥ śucinā darśitatīrakāśaśobhām|</l>
<l>apamṛṣṭakalaṅkadoṣaramyāmiti niścitya sarasvatīṃ sasarja||15||</l>
</lg>
<p xml:id="HV_15_15p">(pañcadaśabhiḥ kulakam)</p>
<lg type="verse" xml:id="HV_15_16">
<l>sphuritādharadhāturāgadhūlicchuritā dantamarīcayo 'sya śubhrāḥ|</l>
<l>śucimānasanirjharābhirāmāṃ śriyamāseduratho viniṣpatantyaḥ||16||</l>
</lg>
<lg type="verse" xml:id="HV_15_17">
<l>harasaṃsadi tasya cābhidhitsorgiramuccairanabhiplutārthagurvīm|</l>
<l>kakubhaḥ samavastrayannivaitā daśanāṃśūtkaraminduraśmigauram||17||</l>
</lg>
<lg type="verse" xml:id="HV_15_18">
<l>anapekṣya bhavādṛśāṃ puro yallaghuvāgmitvamabhivyanakti mādṛk|</l>
<l>aparādhyati tatra nūnameṣā tadanāryā khalu kāryanimnataiva||18||</l>
</lg>
<lg type="verse" xml:id="HV_15_19">
<l>pratipādayituṃ yadanyathārthānkuśalatvena jano vyavasyatīmān|</l>
<l>sakalaḥ sa guṇo 'sya vāgmitāyāḥ satataṃ te punarātmarūpaniṣṭhāḥ||19||</l>
</lg>
<lg type="verse" xml:id="HV_15_20">
<l>nijaśaktiparikṣayeṇa loko bhayameṣa vyavalambatāṃ nayākhyam|</l>
<l>pṛthageva parākramastu siddhyai ghaṭate dordrumadarpadarpaṇo vaḥ||20||</l>
</lg>
<lg type="verse" xml:id="HV_15_21">
<l>ripuṇā vyavaropiteṣu dhāmnaḥ parimṛṣṭāvayavārthasaṃjñakeṣu|</l>
<l>sakaleṣu kṛteṣu nākasatsu prasabhaṃ hrīpadavṛttijītiveṣu||21||</l>
</lg>
<pb n="201" />
<lg type="verse" xml:id="HV_15_22">
<l>asurījanakarṇapūralīlāvyavaluptāmalaratnapallaveṣu|</l>
<l>suraśākhikadambakeṣu dūraṃ dṛḍhatāpāspadatāmupāgateṣu||22||</l>
</lg>
<lg type="verse" xml:id="HV_15_23">
<l>ditijāpahṛtāmarendrabandīratasākṣitvamupeyivaddadhatsu|</l>
<l>vikasanmaṇipuṣpanetracakraṃ tridaśākrīḍalatāgṛhāntareṣu||23||</l>
</lg>
<lg type="verse" xml:id="HV_15_24">
<l>sphuṭalakṣmagavākṣamārganiryannavakālāgurudhūmaśāramadhyam|</l>
<l>vidadhatsviva maṇḍalaṃ himāṃśorapanīteṣu vimānamaṇḍaleṣu||24||</l>
</lg>
<lg type="verse" xml:id="HV_15_25">
<l>vinimagnasurāricakrakāntākucakāśmīrakapiñjarīkṛtāsu|</l>
<l>vyavaropitaratnapaṅkajāsu tridaśodyānalatāravindinīṣu||25||</l>
</lg>
<lg type="verse" xml:id="HV_15_26">
<l>karalāṅgalanirdayāvakṛṣṭaprakaṭārāvavipakṣavāhinīke|</l>
<l>halinīva hṛte himāṃśuśubhratviṣi dugdhodadhijanmani dvipendre||26||</l>
</lg>
<lg type="verse" xml:id="HV_15_27">
<l>guruduḥkhabharānubandhakāṣṭhāruditocchūnavipāṭalekṣaṇāsu|</l>
<l>sakalamararājavṛndabandījanatāsu vyasanaughaviplutāsu||27||</l>
</lg>
<lg type="verse" xml:id="HV_15_28">
<l>jagadapratimalladarpakaṇḍūbharasaṃbhinnabhuje bhujiṣyabhāvam|</l>
<l>nayati prasabhaṃ prasāritejaḥprasare saṃprati devarājaśatrau||28||</l>
</lg>
<lg type="verse" xml:id="HV_15_29">
<l>pratibaddhajayāśa indumaulau suraloke samameva lokapālaiḥ|</l>
<l>gamayatyapi vāsarankathaṃciddayitāliṅganamaṅgalābhilāṣāt||29||</l>
</lg>
<lg type="verse" xml:id="HV_15_30">
<l>adhunāpi kimāsyate jayaśrīrabhasākarṣaṇabaddhaniśrayānām|</l>
<l>nanu tāmyati mānasaṃ bhaṭānāṃ kimupāyāntaracintanāntarāyaiḥ||30|| </l>
</lg>
<p xml:id="HV_15_30p">
(daśabhiḥ kulakam)
</p>
<lg type="verse" xml:id="HV_15_31">
<l>anapekṣitakālayāpanānāṃ bhujadaṇḍe 'driśilāviśaṅkaṭāṃse|</l>
<l>yugapannivasanti sattvabhājāmasisaṅgrāmajayaśriyo bhaṭānām||31||</l>
</lg>
<pb n="202" />
<lg type="verse" xml:id="HV_15_32">
<l>kṛtameva hi mantracintaya vaḥ samarasyonmiṣataḥ śatāśripāṇeḥ|</l>
<l>kavalīkurute yadastabhītirgrahakallola upetya candrasūryau||32||</l>
</lg>
<lg type="verse" xml:id="HV_15_33">
<l>yudhi daityapatau vijṛmbhamāṇe vayamāsiṣmahi yannirastayatnāḥ|</l>
<l>prabhuśāsanalābhaśūnyatāyāḥ pariṇāmaḥ kaṭukaḥ sudāruṇo 'yam||33||</l>
</lg>
<lg type="verse" xml:id="HV_15_34">
<l>pinaṣāma kimāśu cūrṇapeṣaṃ vinimeṣāntarataḥ surāhitānām|</l>
<l>iti candrakirīṭa dehyanujñāṃ tvadanudyogahatā hi no jayaśrīḥ||34||</l>
</lg>
<lg type="verse" xml:id="HV_15_35">
<l>durtamitthamatarkite gate 'pi dvividhaṃ kālamaveta śauryaśauṇḍāḥ|</l>
<l>samayākhyamupasthitaṃ raṇe naḥ suraśatroḥ samavartisaṃjñamanyam||35||</l>
</lg>
<lg type="verse" xml:id="HV_15_36">
<l>raṇamūrdhani daityarājalakṣmyā didaridrāsati nūnamandhako 'sau|</l>
<l>yadanena kṛtāḥ prakupyatāṃ vo bhrukuṭībhaṅgataraṅgitā lalāṭāḥ||36||</l>
</lg>
<lg type="verse" xml:id="HV_15_37">
<l>apajahnuvire yayāśu jahnostanayāyāḥ patitā divo jalaughāḥ|</l>
<l>sakalāsuravaṃśanāśahetustava saikaiva jaṭāstu nātha muktā||37||</l>
</lg>
<lg type="verse" xml:id="HV_15_38">
<l>raṇamūrdhni jayaśriyaṃ bhaṭaughe dṛḍhamāśliṣṭavati dyulokanāryaḥ|</l>
<l>suranātha bhavantu dūracintā madanākūtavighātabaddhamūrchāḥ||38||</l>
</lg>
<lg type="verse" xml:id="HV_15_39">
<l>kavacāni pinehivāṃsa ete samarāya pramathāḥ saghoragarjāḥ|</l>
<l>kṣayakālaghanāghanaughaghaṭiṃ dadhatu vyoma javādvilaṅghayantaḥ||39||</l>
</lg>
<pb n="203" />
<lg type="verse" xml:id="HV_15_40">
<l>gaṇanātha bhavantamutsukatvātpariṣiṣvaṅkṣuraviślathaṃ jayaśrīḥ|</l>
<l>pulakodgamakarkaśāṃ bibharti dhruvamāyodhanamūrdhni dehayaṣṭim||40||</l>
</lg>
<lg type="verse" xml:id="HV_15_41">
<l>sthiraniścitavairamānasena prabhutāmapyadhijagmuṣā trilokyām|</l>
<l>dviṣatā malinātmakena śaṃbhostimireṇeva na bhāsvato 'sti saṃdhiḥ||41||</l>
</lg>
<lg type="verse" xml:id="HV_15_42">
<l>bhajate hi na sādhyatāṃ sa sāmnā sakaloccheditayāptavānprabhutvam|</l>
<l>niyataṃ vibudheṣu baddhavairā api tanmaṇḍalavartino na bhedyāḥ||42||</l>
</lg>
<lg type="verse" xml:id="HV_15_43">
<l>na tadasti jagattraye 'pi ratnaṃ na kṛtaṃ tena yadātmasātkilādau|</l>
<l>bhavatāṃ tadupapradānasādhyāṃ sthitimīyāditi vārtameva manye||43||</l>
</lg>
<lg type="verse" xml:id="HV_15_44">
<l>iti daṇḍa ihāvaśiṣyamāṇe sakalāḥ santu varūthinīcarā naḥ|</l>
<l>sphuṭakuṭṭanavibhramāsayo 'mī suranārījanasaṃgameṣvarīṇām||44||</l>
</lg>
<lg type="verse" xml:id="HV_15_45">
<l>athavā kimamībhirindumaulirbhrukuṭībhinnalalāṭabhittirāstām|</l>
<l>kṣaṇamekamapi vrajantu cāripramadānāṃ smaraṇīyatāṃ vilāsāḥ||45||</l>
</lg>
<lg type="verse" xml:id="HV_15_46">
<l>śikhitāpavilīnameruśṛṅgasrutakārtasvaranirjharadraveṣu|</l>
<l>pravilaṅghitasīmasaptasindhuplavamagnāvanipīṭhamaṇḍaleṣu||46||</l>
</lg>
<lg type="verse" xml:id="HV_15_47">
<l>paripuñjitatārakaprasarpatpavanāghūrṇitasaptaviṣṭapeṣu|</l>
<l>gurugarjitapūritākhilāśāmukhasaṃvartakameghamaṇḍaleṣu||47||</l>
</lg>
<lg type="verse" xml:id="HV_15_48">
<l>bhuvanapralayeṣu somasūryajvalanānekamarudgaṇā viśantaḥ|</l>
<l>pṛthuvaktragabhīratālumūlaṃ bahudhā viśvasṛjo mayāsya dṛṣṭāḥ||48|| </l>
</lg>
<p xml:id="HV_15_48p">
(tilakam)
</p>
<lg type="verse" xml:id="HV_15_49">
<l>avipannavibhāvasūcitatvaṃ dadhaduddīpitamīnaketu cakṣuḥ|</l>
<l>śriyamāpadamuṣya citrabhedasphuṭaśṛṅgārarasaprabandhakalpam||49||</l>
</lg>
<pb n="204" />
<lg type="verse" xml:id="HV_15_50">
<l>dviṣatāmayatiṣyatāyameko bhuvanopaplavavadāyināṃ vadhe cet|</l>
<l>samapatsyata nedṛśo nikārastadayaṃ nākasadāṃ sadaiva tebhyaḥ||50||</l>
</lg>
<lg type="verse" xml:id="HV_15_51">
<l>bahunā kimudīritena nātha tvadupekṣāvasareṇa daityalokaḥ|</l>
<l>sakalānapunaḥprarohahetoḥ smṛtiśeṣānamarānvidhāsyate 'sau||51||</l>
</lg>
<lg type="verse" xml:id="HV_15_52">
<l>upayuktamṛṇālasūtragarbhasthitiratrāhitabhītito marutvān|</l>
<l>apanidrayatīti pakṣapātādiva yasyāmbujakhaṇḍamuṣṇaraśmiḥ||52||</l>
</lg>
<lg type="verse" xml:id="HV_15_53">
<l>namucipramadālatāsu yasya smitapuṣpodgamaśobhitāṃ dadhānāḥ|</l>
<l>kuliśāgniśikhāhatā ivaite na yayurvibhramapallavāḥ praroham||53||</l>
</lg>
<lg type="verse" xml:id="HV_15_54">
<l>avadhīritaghoravajravahnernamucerniṣṭhurakaṇṭhapīṭhamūlam|</l>
<l>gamitaṃ sapadi cchidāṃ mayeti svarucetīva jahāsa yasya phenaḥ||54||</l>
</lg>
<lg type="verse" xml:id="HV_15_55">
<l>punarapyaravindanālasūtrasthitimāsādya sa dānavendrabhīteḥ|</l>
<l>kraśimātiśayena śokadīnaḥ sa vikāsaspadatāṃ puraiti śakraḥ||55|| </l>
</lg>
<p xml:id="HV_15_55p">
(cakkalakam)
</p>
<lg type="verse" xml:id="HV_15_56">
<l>śikhini pralayaṃ krameṇa nīte dviṣatāyodhanamūrdhni tadvadhūnām|</l>
<l>sa bhaviṣyati dāhasatkriyāyai sphuṭamevānyamayo viyogavahniḥ||56||</l>
</lg>
<pb n="205" />
<lg type="verse" xml:id="HV_15_57">
<l>pradhane nidhanaṃ prabhañjano 'pi prasabhaṃ dānavamaṇḍalena nītaḥ|</l>
<l>suranāthapurāvarodhanārīguruniḥśvāsamayaḥ pravartate 'sau||57||</l>
</lg>
<lg type="verse" xml:id="HV_15_58">
<l>ditijāstrakṛśānutāpaśuṣkaḥ punarapyāpsyati nūnamātmalābham|</l>
<l>guruduḥkhabharāvarodhanastrīstravadastrastrutinirjharaiḥ pracetāḥ||58||</l>
</lg>
<lg type="verse" xml:id="HV_15_59">
<l>vinihatya yamaṃ ca daityayodhā narakadvārakavāṭasaṃpuṭālīḥ|</l>
<l>dalayanti purā paretacakraprasabhākarṣaṇaharṣabaddhahāsāḥ||59||</l>
</lg>
<lg type="verse" xml:id="HV_15_60">
<l>iti ḍāmaramastu maiva tāvatsurakarṇoḍumarapraṇādacaṇḍam|</l>
<l>raṇasindhutaraṇḍabāhudaṇḍā ripulakṣmīharaṇe bhaṭāḥ kramantām||60|| </l>
</lg>
<p xml:id="HV_15_60p">
(pañcabhiḥ kulakam)
</p>
<lg type="verse" xml:id="HV_15_61">
<l>rathakuñjaravājipattisainyaṃ prathatāṃ dikṣu rasātalodaraṃ vaḥ|</l>
<l>vidadhadbharanamrabhūmitāmyatphaṇiphūtkānaladhūmadhūmragarbham||61||</l>
</lg>
<lg type="verse" xml:id="HV_15_62">
<l>saṃkṣiptametadiha durdharadhairyadarpā-</l>
<l>dudvelavārinidhikampitaśailacakrāḥ|</l>
<l>nāyānti yāvadasurādhipatidhvajinya-</l>
<l>stāvatkṣamaṃ tadabhiṣeṇanamindumauleḥ||62||</l>
</lg>
<lg type="verse" xml:id="HV_15_63">
<l>ākrāntibhugnabhujagendraphaṇāgrapīṭha-</l>
<l>pāriplavakṣititalā pṛtanā smarāreḥ|</l>
<l>prasthāpyatāṃ rūrdhuṣī dinanāthavartma-</l>
<l>kalpāvasānajaladheriva vicipaṅktiḥ||63||</l>
</lg>
<lg type="verse" xml:id="HV_15_64">
<l>udvṛttadānavakulapralayotsavāya</l>
<l>devo yadaiva calitaḥ pṛtanāsahastraiḥ|</l>
<pb n="206" />
<l>tadgrāsaghasmaratayā vivṛtauṣṭhavaktra-</l>
<l>mabhetya dhāvati tadaiva puro 'sya mṛtyuḥ||64||</l>
</lg>
<lg type="verse" xml:id="HV_15_65">
<l>helānirastaharihetivilūnakaṇṭha-</l>
<l>pīṭhaḥ surāriṣṭatanānikurumba uccaiḥ|</l>
<l>prāpnotu sāṃpratamavigrahatāmupoḍha-</l>
<l>siṃhīsutānukṛtirarditacandrasūryaḥ||65||</l>
</lg>
<lg type="verse" xml:id="HV_15_66">
<l>kṣundantu dantaparighaprasabhābhighāta-</l>
<l>nirdhūtakāñcanaparāgapiśaṅgitāṅgāḥ|</l>
<l>vaprābhighātaghaṭitāḥ kariṇo virugṇa-</l>
<l>kalpadrumaughaviṣamāni taṭāni meroḥ||66||</l>
</lg>
<lg type="verse" xml:id="HV_15_67">
<l>āvāsitasya śiśirāṃ'subhṛto 'dhimeru</l>
<l>mandākinīhradajalaṃ vinimajjaneṣu|</l>
<l>kurvantu sainikavadhūjanatā mukhendu-</l>
<l>lāvaṇyakāntijitakāñcanapadmaśobham||67||</l>
</lg>
<lg type="verse" xml:id="HV_15_68">
<l>utpātā eva nūnaṃ sakaladitisutagrāsasaṃrambhadhāva-</l>
<l>nmṛtyuvyādhūtakalpānalakapilaśikhāvibhramorkākalāpāḥ|</l>
<l>śaṃsantyudvelaratnākarasalilarayādhmātatīrādrirandhra-</l>
<l>dhvānaiḥ saṅgrāmagoṣṭhīmuditasuravadhūcakrasaṃcārikāṃ vaḥ||68||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye nandiṣeṇanayābhiṣeṇanavarṇano
nāma pañcadaśaḥ sargaḥ|
</p>
</div>
<div n="16" type="chapter">
<pb n="207" />
<p>
ṣoḍaśaḥ sargaḥ|
</p>
<lg type="verse" xml:id="HV_16_1">
<l>tasminnudīrya vacanaṃ jitameghagarja-</l>
<l>māvarjitorjitabhaṭaṃ virate śikhaṇḍī|</l>
<l>sphūrjatsabhābhavanabhittipuṭopagūḍha-</l>
<l>parjanyadhīraninadapratinādasāndram||1||</l>
</lg>
<lg type="verse" xml:id="HV_16_2">
<l>vaikakṣyakasphuradudaṃśuvicitraratna-</l>
<l>dāmābhirāmatanurindukaracchaṭācchaḥ|</l>
<l>tiryaṅniṣaṇṇakuliśāyudhakārmukāṅka-</l>
<l>nīhāraśailasadṛśīṃ śriyamādadhānaḥ||2||</l>
</lg>
<lg type="verse" xml:id="HV_16_3">
<l>preṅkhatphaṇāmaṇiśikhāruṇitopavīta-</l>
<l>sūtrādhikārabhujagaḥ sadasīndumauleḥ|</l>
<l>nirdhautadhātukapilīkṛtanirjharādri-</l>
<l>līlāṃ dadhadvacanamitthamudājahāra||3|| </l>
</lg>
<p xml:id="HV_16_3p">
(tilakam)
</p>
<lg type="verse" xml:id="HV_16_4">
<l>vidyādhipo yadanaghāndviṣato jighāṃsu-</l>
<l>ratyūrjitaṃ vacanamāha na vismayastat|</l>
<l>lokādidhakṣurakhilānayugārcirarci-</l>
<l>rugraṃ yadīrayati tatra kimudbhutaṃ syāt||4||</l>
</lg>
<lg type="verse" xml:id="HV_16_5">
<l>sāraṃ tathāpi gadataḥ sadasi grahītu-</l>
<l>marhāḥ stha yūyamadhunā vacaso mamāsmāt|</l>
<l>ambhojapakṣmarajaso makarandabindu-</l>
<l>mādhūsarādapi kimādadate na bhṛṅgāḥ||5||</l>
</lg>
<pb n="208" />
<lg type="verse" xml:id="HV_16_6">
<l>garbhīkṛtatribhuvanodaravrtiviśva-</l>
<l>niḥsaṃkhyavāṅmayakṛtāspadavarṇadehā|</l>
<l>kāpyadbhuteyamanaghā parameśvarasya</l>
<l>śaktiḥ sthitā pratimukhaṃ bhuvi mānvānām||6||</l>
</lg>
<lg type="verse" xml:id="HV_16_7">
<l>yasyāḥ prasādavaśato viniśemuṣāṃ naḥ</l>
<l>kāryārthatattvamanaghasthiti śemuṣīyam|</l>
<l>vaktuṃ nisargamalināmapi vācamittha-</l>
<l>muccaiḥ pravartayati saṃsadi candramauleḥ||7||</l>
</lg>
<lg type="verse" xml:id="HV_16_8">
<l>bhrāmyantyanargalamitastata eva moha</l>
<l>paṅkapratānamalinā śaśimaulinā dhīḥ|</l>
<l>spaṣṭīkṛte vrajatu nītipathe prasāda-</l>
<l>meṣā śaratsamayabandha ivāpagā vaḥ||8||</l>
</lg>
<lg type="verse" xml:id="HV_16_9">
<l>vyāpāritā nayapathena jagatyabhīkṣṇaṃ</l>
<l>bhāvā vrajantu mṛdavo 'pi paṭukriyatvam|</l>
<l>prastauti mantrakṛtasaṃskṛtirūpaveṇu-</l>
<l>vīṇāravo 'pi viṣamasya viṣasya nāśam||9||</l>
</lg>
<lg type="verse" xml:id="HV_16_10">
<l>satkṛtya sādhanaviviktanayānusāra-</l>
<l>nighnāyamānamanasaḥ samayavyapekṣaḥ|</l>
<l>prājyaḥ samīkarabhaso hṛdaye na me 'sti</l>
<l>sāndro rasaḥ kathamivāmraśalāṭuni syāt||10||</l>
</lg>
<pb n="209" />
<lg type="verse" xml:id="HV_16_11">
<l>saṃhārabhānuriva ratnanidhiṃ pratāpa-</l>
<l>riktīkṛtāmalayaśaḥsalilaṃ ya ekaḥ|</l>
<l>cakre hariṃ prakaṭitātanumīnakūrma-</l>
<l>rūpaṃ viśṛṅkhalamakhaṇḍitamaṇḍalāgraḥ||11||</l>
</lg>
<lg type="verse" xml:id="HV_16_12">
<l>ākarṇatāṇḍavitakīrtilatālavāla-</l>
<l>kodaṇḍamaṇḍalabhujena natottamāṅgāḥ|</l>
<l>yenojjhitā yudhi dayāmṛdunā vijitya</l>
<l>yāthārthyamāpuramarāḥ prathitasya nāmnaḥ||12||</l>
</lg>
<lg type="verse" xml:id="HV_16_13">
<l>saṅgrāmadugdhajaladheḥ sphuṭakālakūṭa-</l>
<l>lekhāyamānakaravālakarālamadhyāt|</l>
<l>yo 'bhyutthitāṃ kumudagauraruciṃ cakāra</l>
<l>satkīrticandrakalikāṃ śravaṇāvataṃsam||13||</l>
</lg>
<lg type="verse" xml:id="HV_16_14">
<l>yaḥ sodabhārajaladacchavinā niśāta-</l>
<l>pattreṇa saṃyugamukheṣvasināpi doṣṇaḥ|</l>
<l>sāhāyakaṃ vidadhatā sphuṭamatrapiṣṭa</l>
<l>piṣṭātatāyikarikumbhabhuvorjitaśrīḥ||14||</l>
</lg>
<lg type="verse" xml:id="HV_16_15">
<l>so 'pyandhakaḥ sakaladānavacakravāla-</l>
<l>bhāsvatkirīṭakaṣaṇakvaṇitāṅghripīṭhaḥ|</l>
<l>helāvaropitanirargalavairivaṃśa-</l>
<l>bāhudrumo 'trabhavatāmabhiyojyapakṣe||15|| </l>
</lg>
<p xml:id="HV_16_15p">
(pañcabhiḥ kulakam)
</p>
<lg type="verse" xml:id="HV_16_16">
<pb n="210" />
<l>ye dānavādhipatayo mṛditā mṛdheṣu</l>
<l>śārṅgāyudhena kathamapyaparaḥ sa tebhyaḥ|</l>
<l>yenetaraḥ śamamupaityanalo jalena</l>
<l>bhasmīkarotyakhilamevatadaurvavahniḥ||16||</l>
</lg>
<lg type="verse" xml:id="HV_16_17">
<l>naikatra śaktiviratiḥ kvacidasti sarve</l>
<l>bhāvāḥ kriyāsvapariniṣṭhitatāratamyāḥ|</l>
<l>ākalpamaurvadahanena niṣīyamāna-</l>
<l>mambhodhikaculakena papāvagastyaḥ||17||</l>
</lg>
<lg type="verse" xml:id="HV_16_18">
<l>nirjitya yānvijayinaḥ suralokapālā-</l>
<l>ndaityānasau sakaladinaprabhutāmanaiṣīt|</l>
<l>pratyekamājibhuvi te 'pi ca dṛṣṭasārāḥ</l>
<l>sarvābhisārarabhassena surairajeyāḥ||18||</l>
</lg>
<lg type="verse" xml:id="HV_16_19">
<l>yatrābhiyogacalite divi devajāta-</l>
<l>mālokya sainikadhutāvanidhūlilekhāḥ|</l>
<l>sasmāra lanaśaśimauliśilīmukhāgni-</l>
<l>saṃdhukṣitatripuradhūmaśikhāvalīnām||19||</l>
</lg>
<lg type="verse" xml:id="HV_16_20">
<l>dadhre raṇeṣu kanakāṅgadabandhanirya-</l>
<l>daṃśucchaṭāpaṭalavicchuritāsiyaṣṭiḥ|</l>
<l>doṣṇāpi yasya bhuvanakṣayadakṣaśikṣa-</l>
<l>śauryātirekanikaṣopalapaṭṭikā śrīḥ||20||</l>
</lg>
<pb n="211" />
<lg type="verse" xml:id="HV_16_21">
<l>abhyetya yatra caraṇānatibhāji gāḍha-</l>
<l>mānagrahā ripucamūḥ pratipattimūḍhā|</l>
<l>prāptādhikakṣatiraceṣṭata naiva kiṃci-</l>
<l>dāplāvitakṣititalaṃ paramastramaujjhīt||21||</l>
</lg>
<lg type="verse" xml:id="HV_16_22">
<l>pratyagramauktikaśilāśabalānyavāpya</l>
<l>velātaṭānyaviralaṃ bahudhā vibhinnā|</l>
<l>kīrtiḥ śaśāṅkakalikādhavalā taraṅga-</l>
<l>lekheva dugdhajaladheḥ śriyamāpa yasya||22||</l>
</lg>
<lg type="verse" xml:id="HV_16_23">
<l>saṃtrāsakampataralāḥ kurute vipakṣa-</l>
<l>sīmantinīrasmṛtigato 'pi sa kālaketuḥ|</l>
<l>yasyācchamauktikanibhena vahanti sindhu-</l>
<l>velāvanāni phalitāmiva kīrtivallīm||23|| </l>
</lg>
<p xml:id="HV_16_23p">
(pañcabhiḥ kulakam)
</p>
<lg type="verse" xml:id="HV_16_24">
<l>yasya prayāṇasamayeṣu camūvimarda-</l>
<l>nirdāritāvanitalotthitadhūlidigdhāḥ|</l>
<l>śyāmībabhūvurahitonnatavaṃśadāha-</l>
<l>lagnapratāpaśikhidhūmacitā ivāśāḥ||24||</l>
</lg>
<lg type="verse" xml:id="HV_16_25">
<l>ālanabhagnakarajāṅkurayā nṛsiṃha-</l>
<l>mūrtau navābhra iva garjati śārṅgapāṇau|</l>
<l>yasyotthitābhinavaratnaśalākayeva</l>
<l>lakṣmīruraḥsthalavidūrabhuvā vidadhre||25||</l>
</lg>
<pb n="212" />
<lg type="verse" xml:id="HV_16_26">
<l>saṅgrāmakānanatale 'vacikāya yasya</l>
<l>cārūṇi kīrtikusumāni ripudrumaughāt|</l>
<l>vispaṣṭahetiparighaṭṭanatāghoṣa-</l>
<l>māṇikyanūpurakalakvaṇitā jayaśrīḥ||26||</l>
</lg>
<lg type="verse" xml:id="HV_16_27">
<l>yaṃ prasthitaṃ samanugantumivāripakṣa-</l>
<l>lakṣmīsvayaṃvarapatiṃ tarasā viceluḥ|</l>
<l>uddāmanāgakaṭakā dharaṇībhṛto 'pi</l>
<l>senāvamardaparikampitabhūmipīṭhāḥ||27||</l>
</lg>
<lg type="verse" xml:id="HV_16_28">
<l>śakyo hiraṇyakaśipostanayaḥ sa jetu-</l>
<l>māyodhane kathamiva triṇatāṃ dhunānaḥ|</l>
<l>keyūraratnarucivandanamālikā'nka-</l>
<l>pīnonnatāgrajayatoraṇabāhudaṇḍaḥ||28|| </l>
</lg>
<p xml:id="HV_16_28p">
(pañcabhiḥ kulakam)
</p>
<lg type="verse" xml:id="HV_16_29">
<l>yasminparisphurati saṃyugamūrdhni dūra-</l>
<l>mairāvaṇasya gadaśūnyakalolalagnāḥ|</l>
<l>śaṅke śilīmukhagaṇāḥ kvaṇitacchalena</l>
<l>śauryātirekamatigāḍharujo nininduḥ||29||</l>
</lg>
<lg type="verse" xml:id="HV_16_30">
<l>dikcakravālaghaṭitāskhalitapratāpa-</l>
<l>tīvrātapavyatikarādiva mandireṣu|</l>
<l>bandīkṛtorjitavipakṣanitambinīnāṃ</l>
<l>śyāmāyitaṃ sapadi yasya mukhendubimbaiḥ||30||</l>
</lg>
<pb n="213" />
<lg type="verse" xml:id="HV_16_31">
<l>romāñcakaṇṭakitatāṃ jaḍimānubandha-</l>
<l>mudvepathutvamatiloṭhanatāmadārḍhyam|</l>
<l>yasyātatāyiṣṭatanā yudhi nāyakasya</l>
<l>saṃdarśanādabhṛta saṃbhramaloladṛṣṭiḥ||31||</l>
</lg>
<lg type="verse" xml:id="HV_16_32">
<l>yenāvakīrṇamukharāgraśarāgniheti-</l>
<l>tigmatviṣā vidadhire dayitāyamānāḥ|</l>
<l>pluṣṭārikānanatalotthitasāndradhūma-</l>
<l>dhammillabandharacanārucirā ivāśāḥ||32||</l>
</lg>
<lg type="verse" xml:id="HV_16_33">
<l>śrautaḥ sa mantra iva kasya na śāntihetu-</l>
<l>rāyodhane 'pratirathastimirāsuraḥ syāt|</l>
<l>śokena yasya malinānukaṃroti manda-</l>
<l>saṃcāriṇī ripuvadhūrnijadṛṣṭimeva||33|| </l>
</lg>
<p xml:id="HV_16_33p">
(pañcabhiḥ kulakam)
</p>
<lg type="verse" xml:id="HV_16_34">
<l>yasyābhiṣeṇanarasapravaṇasya pīna-</l>
<l>hastārgalāntaravinirgataśīkaraughaiḥ|</l>
<l>mārjanti yattajayanāgaghaṭā ripūṇāṃ</l>
<l>digbhittilagnamiva kīrtisudhopalepam||34||</l>
</lg>
<lg type="verse" xml:id="HV_16_35">
<l>saccakranandakatayāniśamanvitasya</l>
<l>yasyāhaveṣu juhuṣāṃ śriyamāśu dīptām|</l>
<pb n="214" />
<l>śaureḥ samagrajagatāmiva saṃkṣayeṣu</l>
<l>kukṣaumatāsthitiralakṣyata śāśtravāṇām||35||</l>
</lg>
<lg type="verse" xml:id="HV_16_36">
<l>voḍhuṃ kṣamā dhavalamasya yaśaḥpravāha-</l>
<l>mekā na bhūriti vicintya sa yasya dhātrā|</l>
<l>jyotsnānibhena nabhasi sphuṭaśeṣabhoga-</l>
<l>cchāyāchalādavanitāluni ca vyabhāji||36||</l>
</lg>
<lg type="verse" xml:id="HV_16_37">
<l>līnadvirephavidhutāmarapuṣpakarṇa-</l>
<l>pūrotthito 'nadhigataprasaro 'pi dūrāt|</l>
<l>yasyā"u kesararajonikaraścakāra</l>
<l>nākādhipasya kaluṣatvamabhīkṣṇamakṣṇām||37||</l>
</lg>
<lg type="verse" xml:id="HV_16_38">
<l>śakyaḥ kathaṃ sa śatadundubhirāhaveṣu</l>
<l>jetuṃ surairdalitasaṃdhivinirgatābhiḥ|</l>
<l>yasya pratāpadahanograśikhāvalībhiḥ</l>
<l>śaṅke bahirjvalitameva divaspṛthivyoḥ||38|| </l>
</lg>
<p xml:id="HV_16_38p">
(pañcabhiḥ kulakam)
</p>
<lg type="verse" xml:id="HV_16_39">
<l>abhyeyuṣāṃ viracitāñjalibandhamurvī-</l>
<l>tṛṣṇā dayārdramanasā parirakṣatāsūn|</l>
<l>yenopatāpaśamanaikarasena khaḍga-</l>
<l>dhārājalaiḥ śamamanīyata śātravāṇām||39||</l>
</lg>
<lg type="verse" xml:id="HV_16_40">
<l>bhrāmyannanekaśatapattraśarārirāśi-</l>
<l>sevāspadāhavasarobhuvi rājahaṃsaḥ|</l>
<pb n="215" />
<l>yo helayā ciramakhaṇḍayadūḍhaśukla-</l>
<l>pakṣo ripordhavalakīrtimṛṇālavallīḥ||40||</l>
</lg>
<lg type="verse" xml:id="HV_16_41">
<l>paspandire śikhariṇo 'bdhipayāṃsi dūra-</l>
<l>mākāśavartma paripupluvire 'nuvelam|</l>
<l>pusphoṭa cāvanitalaṃ balacakravāla-</l>
<l>mardena yasya haranṛtta iva prayāṇe||41||</l>
</lg>
<lg type="verse" xml:id="HV_16_42">
<l>pātālarandhraghaṭitāspadabhogibhoga-</l>
<l>vellajjaṭāvighaṭanāhitapātaśaṅkaḥ|</l>
<l>bhraṣṭārkacandraphaladanturadiglatāgra-</l>
<l>saṃśīryamāṇavikaṭāmbudapattravṛndaḥ||42||</l>
</lg>
<lg type="verse" xml:id="HV_16_43">
<l>tenāvarugṇakarakesarapakṣmaśobha-</l>
<l>nakṣatraratnakusumastabakojjvalaśrīḥ|</l>
<l>ekena kāladamanāsurakuñjareṇa</l>
<l>nonmūlyate na bhuvanatrayakalpavṛkṣaḥ||43|| </l>
</lg>
<p xml:id="HV_16_43p">
(yugalakam)
(yugalakagarbhaṃ pañcabhiḥ kulakam)
</p>
<lg type="verse" xml:id="HV_16_44">
<l>utkhātaśātakaravālakarālabāhu-</l>
<l>rutplutya mattajayakuñjarakumbhakūṭāt|</l>
<l>mūrtāṃ ripo ruciradhautadukūlaśuklāṃ</l>
<l>jagrāha kīrtimiva yo yudhi vaijayantīm||44||</l>
</lg>
<pb n="216" />
<lg type="verse" xml:id="HV_16_45">
<l>yasyātatāyijanatāścaraṇapraṇāma-</l>
<l>vailakṣyakhedajanitaṃ paripāṇḍuratvam|</l>
<l>vaktreṣu gopayitumākulitā bhavanti</l>
<l>sevāñjalisthagitadīrghalalāṭapaṭṭāḥ||45||</l>
</lg>
<lg type="verse" xml:id="HV_16_46">
<l>pārṣṇiprahāraghaṭanārabhasāvadīrṇa-</l>
<l>śalyāyamānavikaṭāsthiśilāvakīrṇam|</l>
<l>yasyāmarādhipagajo 'pi bibharti dāna-</l>
<l>paṅkacchaṭākaluṣakānti kapolamūlam||46||</l>
</lg>
<lg type="verse" xml:id="HV_16_47">
<l>yasya pratāpadahano dhavalaṃ nināya</l>
<l>vicchāyatāmariyaśaḥ pravijṛmbhamāṇam|</l>
<l>ullaṅghitārṇavataṭaḥ sahasā sahastra</l>
<l>raśmeḥ prakāśa iva śītamarīcibimbam||47||</l>
</lg>
<lg type="verse" xml:id="HV_16_48">
<l>śakto gavākṣamadhunā ka ivānubandhu-</l>
<l>māyodhaneṣu racitātanujālamāryam|</l>
<l>yatrāribhītitamasā na padaṃ vyadhāni</l>
<l>vispaṣṭapāṇḍurayaśaḥśaśicandrikāḍhye||48|| </l>
</lg>
<p xml:id="HV_16_48p">
(pañcabhiḥ kulakam)
</p>
<lg type="verse" xml:id="HV_16_49">
<l>satkarṇikākanakapīṭhapaṭhadviriñca-</l>
<l>nirmuktamañcitadalaṃ harinābhipadmam|</l>
<l>utkhāyaḥ yaḥ karatalena surārirāja-</l>
<l>lakṣmyā vataṃsakapade vinidhātumaicchat||49||</l>
</lg>
<pb n="217" />
<lg type="verse" xml:id="HV_16_50">
<l>saṅgrāmamārgamarubhūmiṣu tigmaraśmi-</l>
<l>raśmicchaṭākhacitakhaḍgamarīcikāsu|</l>
<l>chāyāmupoḍhajaraṭhātidṛḍhoṣmavairi-</l>
<l>cakraṃ na yasya yadavāpa kimadbhutaṃ tat||50||</l>
</lg>
<lg type="verse" xml:id="HV_16_51">
<l>dordaṇḍadarpadalanākulitatvamāpta-</l>
<l>māyodhaneṣu rabhasātpravijṛmbhamāṇam|</l>
<l>utsṛṣṭikāṅkamiva yo vidadhau nivṛtta-</l>
<l>yuddhoddhatapraharaṇaṃ pratipakṣamekaḥ||51||</l>
</lg>
<lg type="verse" xml:id="HV_16_52">
<l>yasminsamuccalati phūtkṛtavahnisāndra-</l>
<l>dhūmacchaṭāruṇitakāntikalāpamuccaiḥ|</l>
<l>śeṣaḥ phaṇāmaṇigaṇaṃ pariṇāmipiṇḍa-</l>
<l>kharjūrakomalamadhatta vigāḍhakhedaḥ||52||</l>
</lg>
<lg type="verse" xml:id="HV_16_53">
<l>taṃ saṃyugāgrabhuvi bhāvaya bhāvayavya(tva)-</l>
<l>mutsṛjya matsaramayaṃ gaṇanātha bhāvam|</l>
<l>unnidratāṃ sumanasāmasakṛccakāra</l>
<l>śauryaṃ madhoriva vijṛmbhitamāśu yasya||53|| </l>
</lg>
<p xml:id="HV_16_53p">
(pañcabhiḥ kulakam)
</p>
<lg type="verse" xml:id="HV_16_54">
<l>niḥśreṇimūrjitavipakṣacamūṃ vidhāya</l>
<l>kīrtiṃ didṛkṣuriva dikṣu kṛtapratiṣṭhām|</l>
<l>yasyāruroha śaśiśubhrayaśaḥprakāśa-</l>
<l>saudhonnatāṃsaśikharaṃ bhujavīryalakṣmīḥ||54||</l>
</lg>
<pb n="218" />
<lg type="verse" xml:id="HV_16_55">
<l>akṣmāyi yasya śithilīkṛtanāganātha-</l>
<l>vistāribhoganigaḍaṃ bharakharvitaṃ sat|</l>
<l>udvelasindhuparikhaṃ kṣitipīṭhapṛṣṭha-</l>
<l>mājaghnuṣībhirabhitaḥ kakubhaścamūbhiḥ||55||</l>
</lg>
<lg type="verse" xml:id="HV_16_56">
<l>yasyārikuñjarakaṭeṣu talābhighāta-</l>
<l>līlāvivarṇarudhiraughamalīmaseṣu|</l>
<l>vicchinnadānasalileṣvapi tatkalaṅka-</l>
<l>śaṅkākulaiściramalīyata cañcarīkaiḥ||56||</l>
</lg>
<lg type="verse" xml:id="HV_16_57">
<l>taṃ ca pratāpavaḍavāmukhavahniheti-</l>
<l>saṃpluṣṭadustaradurantavipakṣasindhum|</l>
<l>helāviḍambitahariṃ ka ivotsaheta</l>
<l>jetuṃ vilaṅghitajagattritayaṃ prajaṅgham||57|| </l>
</lg>
<p xml:id="HV_16_57p">
(kalāpakam)
</p>
<lg type="verse" xml:id="HV_16_58">
<l>yasyātatāyidayitānayanodabindu-</l>
<l>saṃpātaheturaniśaṃ virarāja khaḍgaḥ|</l>
<l>pīnāṃsakūṭavikaṭonnatabāhudaṇḍa-</l>
<l>niryatpratāpaśikhidhūma ivāhaveṣu||58||</l>
</lg>
<lg type="verse" xml:id="HV_16_59">
<l>āskandalagnabalabaṃhimabhūribhāra-</l>
<l>namrīkṛtaṃ vidhuritasthitidiggajendram|</l>
<l>śeṣeṇa yasya dharaṇīvalayaṃ kathaṃci-</l>
<l>dutkṣiptakuñcitaphaṇānikareṇa babhre||59||</l>
</lg>
<lg type="verse" xml:id="HV_16_60">
<l>āpīnamagnajayakuñjarakumbhacīna-</l>
<l>piṣṭacchaṭācchuritatoyataraṅgatāmrāḥ|</l>
<l>yatsainikairdadṛśire jaladhestaṭeṣu</l>
<l>garbhīkṛtaurvadahanā iva vārivāhāḥ||60||</l>
</lg>
<pb n="219" />
<lg type="verse" xml:id="HV_16_61">
<l>yasya prayāṇasamayeṣu vaśīkṛtānāṃ</l>
<l>vailakṣyakhedajanitaṃ paripāṇḍuratvam|</l>
<l>nihnūyate sapadi pādanakhāṃśujāla-</l>
<l>lepena śaṅkhaśucinā vadaneṣvarīṇām||61||</l>
</lg>
<lg type="verse" xml:id="HV_16_62">
<l>mandapratāpaghaṭane sati tigmabhāsi</l>
<l>paryastaśoṇitarasāruṇamaṇḍalāgre|</l>
<l>chāyādrumeṇa raṇavartmagatena tena</l>
<l>dūrāyatonnatibhṛtā saviśeṣamūhe||62|| </l>
</lg>
<p xml:id="HV_16_62p">
(pañcabhiḥ kulakam)
</p>
<lg type="verse" xml:id="HV_16_63">
<l>vyūhaṃ samāracaya tejaya sainikaugha-</l>
<l>māsphālayeṣvasanamāśu vimuñca bāṇān|</l>
<l>bhinddhi kṣaṇātkarighaṭā dalayāśvavārā-</l>
<l>nācerivāṃsamiti yo 'rigaṇaṃ vyamṛdgāt||63||</l>
</lg>
<lg type="verse" xml:id="HV_16_64">
<l>māyāprapañcavivaśīkṛtavigraheṇa</l>
<l>yenāvalokayata eva śaśāṅkagauram|</l>
<l>vismāyinastridaśadānavamaṇḍalasya</l>
<l>daityāriṇāmṛtamivāśu yaśo 'pajahne||64||</l>
</lg>
<lg type="verse" xml:id="HV_16_65">
<l>yasyābhiyātibhavaneṣvasamāptacitra-</l>
<l>saṃbhārabhittipuruṣā malinībhavantaḥ|</l>
<l>unmīlanāvasaraśūnyadṛśaḥ samiddhāṃ</l>
<l>dadhyurdivāniśamiva śriyamavyavasthām||65||</l>
</lg>
<pb n="220" />
<lg type="verse" xml:id="HV_16_66">
<l>nābhātikomalakapolatalārpitaika-</l>
<l>hastāṅgulīnakhamayūkhaśikhāvakīrṇam|</l>
<l>yasyātatāyiyuvaternavayauvane 'pi</l>
<l>bibhrajjarādhavalatāmiva karṇamūlam||66||</l>
</lg>
<lg type="verse" xml:id="HV_16_67">
<l>śakyaḥ kathaṃ sa raṇavartmani dhūmaketu-</l>
<l>rutsoḍhumanyasubhaṭairdṛḍhamūlabandhaḥ|</l>
<l>ullāsikīrtidhavalāñcitavaijayantī-</l>
<l>ruddhākhilāmbaratalonnatabāhudaṇḍaḥ||67|| </l>
</lg>
<p xml:id="HV_16_67p">
(pañcabhiḥ kulakam)
</p>
<lg type="verse" xml:id="HV_16_68">
<l>lakṣmīlatāmakṛta yo balidānavasya</l>
<l>paryucchvasatsumanasaṃ phalabandhahṛdyām|</l>
<l>viśrāṇanāmalajalasphuṭakhaḍgayaṣṭi-</l>
<l>dhārānirargalanipātavirugṇamūlām||68||</l>
</lg>
<lg type="verse" xml:id="HV_16_69">
<l>śītāṃśuśubhraruci laṅghayato jaganti</l>
<l>yasyātmanā saha yaśo balibandhahetoḥ|</l>
<l>pādāravindamakarandarasāyamāna-</l>
<l>mandākinīsaliladhautamivodanaṃsīt||69||</l>
</lg>
<lg type="verse" xml:id="HV_16_70">
<l>vicchinnadaityapatiniṣṭhurakaṇṭhapīṭha-</l>
<l>vipyaṇṇaśoṇitamalīmasaśātadhāram|</l>
<pb n="221" />
<l>pratyagraṭaṅkaghaṭanāpariṣekalagna-</l>
<l>paṅkacchaṭāṅkamiva yasya vibhāti cakram||70||</l>
</lg>
<lg type="verse" xml:id="HV_16_71">
<l>preṅkhannakhaprakaradīdhitipakṣmapaṅkti-</l>
<l>raktāṅgulīdalakulaṃ virarāja yasya|</l>
<l>viśvākṛteratanupāṇisarojayugma-</l>
<l>muttambhitārkaśaśimaṇḍalabījakośam||71||</l>
</lg>
<lg type="verse" xml:id="HV_16_72">
<l>yasyācakāsatitarāṃ pratipannaviśva-</l>
<l>rūpasya dīrghasaralā bahutāmavāptāḥ|</l>
<l>niḥśeṣaṣodaśanitambavatīsahastra-</l>
<l>gāḍhopagūhanarasādiva bāhudaṇḍāḥ||72||</l>
</lg>
<lg type="verse" xml:id="HV_16_73">
<l>yasyādhivārinidhi kharvitaśeṣabhoga-</l>
<l>śayyānirargalavivartanavibhramaśrīḥ|</l>
<l>helāvinirmṛditaśoṇitapaṅkagarbha-</l>
<l>dūrāvamagnamadhukaiṭabhaṭiṭṭibhāsīt||73||</l>
</lg>
<lg type="verse" xml:id="HV_16_74">
<l>phūtkārapāvakaśikhānikaro didhakṣu-</l>
<l>rākrāntakāliyaphaṇānikurumbamuktaḥ|</l>
<l>nirvāpitaḥ sapadi yasya śikhaṇḍamūla-</l>
<l>niṣyandamānayamunājalanirjharaughaiḥ||74||</l>
</lg>
<lg type="verse" xml:id="HV_16_75">
<l>yasya vyalokyata navāmbudanīlakānti-</l>
<l>ruttālakeśivadanāvaṭasīmni bāhuḥ|</l>
<pb n="222" />
<l>bibhradvisārivaḍavāmukharandhralagna-</l>
<l>velānilāvadhutasindhutaraṅgalīlām||75||</l>
</lg>
<lg type="verse" xml:id="HV_16_76">
<l>bibhyatsa kaiṭabharipuḥ sphuṭakolasiṃha-</l>
<l>rūpāmavāpa vanabhūmimiva vyavasthām|</l>
<l>yebhyaḥ sacāmarakarāmamarādhirāja-</l>
<l>lakṣmīṃ mukhekṣaṇaparāṃ paramāṃ dadhadbhyaḥ||76||</l>
</lg>
<lg type="verse" xml:id="HV_16_77">
<l>kiṃ kīrtitairbahubhiratra kṛtātmabhistai-</l>
<l>ranyaiśca sāramidameva nanu bruve vaḥ|</l>
<l>śaṃsanti nītihṛdayaṃ sudhiyastadeta-</l>
<l>dālocyate svaparapakṣabalābalaṃ yat||77|| </l>
</lg>
<p xml:id="HV_16_77p">
(daśabhiḥ kulakam)
</p>
<lg type="verse" xml:id="HV_16_78">
<l>vaktrāmṛtāṃśukiraṇāhatamapyabhīkṣṇa-</l>
<l>munnidrameva dadhati karapuṇḍarīkam|</l>
<l>lakṣmīrnṛṇāṃ matimatāmiha cittavṛtti-</l>
<l>māhlādayatyadhikameva nayādavāptā||78||</l>
</lg>
<lg type="verse" xml:id="HV_16_79">
<l>tattasya kaścidupayātu samīpamāśu</l>
<l>saṃdeśadānacaturo ditijasya dūtaḥ|</l>
<l>bhinnetaraprakṛtimaṇḍalakāryatattva-</l>
<l>bodhe yataḥ praṇidhireva ripostamāhuḥ||79||</l>
</lg>
<pb n="223" />
<lg type="verse" xml:id="HV_16_80">
<l>tenodito 'pi madhuraṃ suralokakārya-</l>
<l>māryāḥ sa no 'surapatiḥ pratipatsyate cet|</l>
<l>sarvakriyāsu bhavatāṃ tadavastha eva</l>
<l>daṇḍastataḥ samupapāditasadvyavasthaḥ||80||</l>
</lg>
<lg type="verse" xml:id="HV_16_81">
<l>iti nayaguṇagarbhaṃ kīrtitaṃ vo mayaita-</l>
<l>nna mama ditisutebhyaḥ kācidastyatra bhītiḥ|</l>
<l>vibhurayamadhunāste kāryadolādhirūḍhaḥ</l>
<l>kimaparamiti tarkātītamārgaṃ na vidmaḥ||81||</l>
</lg>
<lg type="verse" xml:id="HV_16_82">
<l>ityāndolitaratnakuṇḍalaśikhānirghṛṣṭagaṇḍasthalo</l>
<l>vākyaṃ nītipathānusāri rabhasāduktvā vyaraṃsīdasau|</l>
<l>śaṃsansādhviti tacca kālamusalaṃ dūtye niyojya dviṣaḥ</l>
<l>śūlī bandijanābhyudīritajayajyotkāramaujjhītsabhām||82||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtasaṃpreṣaṇanirūpaṇo nāma
ṣoḍaśaḥ sargaḥ|
</p>
</div>
<div n="17" type="chapter">
<p>
saptadaśaḥ sargaḥ|
</p>
<lg type="verse" xml:id="HV_17_1">
<l>uttasthuṣyatha divasārdhaśaṅkhaśabde rāmābhistadanucarāḥ savibhramābhiḥ|</l>
<l>uccetuṃ tarukusumāni mandarādrernirjagmurmuditadhiyaḥ kṛtānuyātrāḥ||1||</l>
</lg>
<lg type="verse" xml:id="HV_17_2">
<l>taṃ nānāphalarasapānasaṅgamatavyāvalgatkapikaraluptamātuluṅgam|</l>
<l>kalpāntotthitapavanābhighātasākṣivyāvṛttivyatikararatnagaṇḍaśailam||2||</l>
</lg>
<pb n="224" />
<lg type="verse" xml:id="HV_17_3">
<l>prabhrāmyatsurapuradīrghikodagāhavyāsaktadvipakaraśīkarokṣitārkam|</l>
<l>kuñjāntaḥ phaitamṛgendranādalīlāvitrasyaccamaracamūracakravālam||3||</l>
</lg>
<lg type="verse" xml:id="HV_17_4">
<l>udvellattaṭakaladhautakalpavalīsaṃtānastimitataḍidvilāsamegham|</l>
<l>saṃbhuktatridaśavadhūviśīrṇabhūṣāratnāṃśucchuritaguhāgṛhāgrabhittim||4||</l>
</lg>
<lg type="verse" xml:id="HV_17_5">
<l>sthūlāśmapratiphaladacchanirjharāmbhonirdhūtatridaśavadhūratāntakhedam|</l>
<l>prabhrāmyadravirathavājivaktraniryatphenaughastabakitaratnasānukuñjam||5||</l>
</lg>
<lg type="verse" xml:id="HV_17_6">
<l>svacchāmbhaḥ kaṭakasarastaṭāntakūjatkādambīdalitamṛṇālakāṇḍakhaṇḍam|</l>
<l>dāvāgnivyatikaradahyamānabhūripratyagrāgurumavalokya remire te||6||</l>
</lg>
<p xml:id="HV_17_6p">(pañcabhiḥ kulakam)</p>
<lg type="verse" xml:id="HV_17_7">
<l>lāvaṇyaglapitaśaranniśākarāṇi śyāmānāmiva paripaśyatāṃ mukhāni|</l>
<l>taccitraṃ sugatatayā yadanvitānāṃ pādānāmaviralarāgatāvirāsīt||7||</l>
</lg>
<lg type="verse" xml:id="HV_17_8">
<l>bibhrāṇā vipulakabandhatāṃ jayantyo niḥśeṣaṃ bhuvanamudīrṇakambunādāḥ|</l>
<l>pratyagrojjvalakaravālikāstaruṇyastanvānā ruciratarāṅgadopaśobhām||8||</l>
</lg>
<lg type="verse" xml:id="HV_17_9">
<l>aṅgānāmasamaratāntatābhirāmāṃ bibhratyaḥ śriyamasiropaghātabhājām|</l>
<l>bhūyasyovanamanu nāyakānuyātāstāḥ senā iva kusumāyudhasya celuḥ||9|| </l>
</lg>
<p xml:id="HV_17_9p">
(yugalakam)
</p>
<lg type="verse" xml:id="HV_17_10">
<l>yāntīnāṃ vijitavinidrapaṅkajānāṃ pādānāṃ kumudavanāni saṃmadena|</l>
<l>mañjīrakvaṇitavikṛṣyamāṇahaṃsavyājenānugamamiva vyadhurvadhūnām||10||</l>
</lg>
<pb n="225" />
<lg type="verse" xml:id="HV_17_11">
<l>kāntānāṃ kucakalaśairyathāyathohe tuṅgatvaṃ vyavadadhadānanendulakṣmīm|</l>
<l>tāmudvīkṣitumiva taistathā tathāptairvistāraṃ kṣitiravatastare nitambaiḥ||11||</l>
</lg>
<lg type="verse" xml:id="HV_17_12">
<l>visraste tridaśapuraṃdhriruttarīye paśyantī dayitanakhakṣataṃ stanāgre|</l>
<l>caskhālānavahitacittavṛtti yāntī premāho kvacidapi nekṣate vyapāyam||12||</l>
</lg>
<lg type="verse" xml:id="HV_17_13">
<l>ālokya priyatamacumbicakrāṅkasphuradaravindavṛndamambhaḥ|</l>
<l>autsukyātkila jaghanālasāḥ priyāṇāṃ kaṇṭhāntaḥ praṇihitadorlataṃ yayustāḥ||13||</l>
</lg>
<lg type="verse" xml:id="HV_17_14">
<l>nyasyantī sapadi padāni tatpadeṣu svedāmbhaḥ kaṇakakarālitāni paścāt|</l>
<l>saṃcele dayitatamasya vartmanaikā premāho vividhavidhiprapañcadakṣam||14||</l>
</lg>
<lg type="verse" xml:id="HV_17_15">
<l>kasyāścillalitagatāgataiḥ prayāntyāḥ saṃsaktaṃ bhujalatayā vighaṭyamānaḥ|</l>
<l>cakrandāsulabhanitambapātaśaṅkāsaṃmohādiva maṇimekhalākalāpaḥ||15||</l>
</lg>
<lg type="verse" xml:id="HV_17_16">
<l>mā smaiṣāṃ pathi paruṣe kadarthanā bhūtpādānāmiti dayayeva komalānām|</l>
<l>svacchāyākisalayasaṃstaraḥ purastādātene 'ruṇamaṇinūpurairvadhūnām||16||</l>
</lg>
<lg type="verse" xml:id="HV_17_17">
<l>klāmyantyāḥ pratipathamāśu vījitāyāḥ sakhyārānnavaśikhipicchanālagauraḥ|</l>
<l>kasyāścidvimalakapolabimbitaśrīruttaṃsastabakapade prakīrṇako 'bhūt||17||</l>
</lg>
<lg type="verse" xml:id="HV_17_18">
<l>anyasyā dayitakarāvalambipāṇestatsparśāhitapulakānubandhabhājaiḥ|</l>
<l>gacchantyāḥ pathi vicakāsa vaktraśobhā nīvī ca ślathitanitambabimbavāsāḥ||18||</l>
</lg>
<lg type="verse" xml:id="HV_17_19">
<l>sarpantyāḥ kisalayapāṇinā muhūrtaṃ śliṣyantī tarugahane 'bhiveṣṭya dūrāt|</l>
<l>śyāmāyāstanumabhimīta madhyabhāgaṃ kasyāścitprakaṭakutūhaleva vallī||19||</l>
</lg>
<lg type="verse" xml:id="HV_17_20">
<l>gacchantyastanukhagajālapādamudrānyāsānāmudadhipuraṃdhrisaikatānām|</l>
<l>sundaryaḥ sarasanakhakṣatāvacūlaistulyatvaṃ vikaṭakaṭīrakaiḥ śaśaṃsuḥ||20||</l>
</lg>
<pb n="226" />
<lg type="verse" xml:id="HV_17_21">
<l>uttānasthitivikarālakālajaṅghavyākośāṅgulikhagapādanirviśeṣam|</l>
<l>saṃsthānaṃ tanutaranālapattramagre nārobhiḥ pratipathamaikṣyataurubūkam||21||</l>
</lg>
<lg type="verse" xml:id="HV_17_22">
<l>tāḥ śobhādhigataparasparopamānaṃ śrotrākṣistanakarapādamudvahantyaḥ|</l>
<l>sadvartmasthitimapi pakṣmapaṅktimūhuryajjihmāṃ tadavamatāmiva prapede||22||</l>
</lg>
<lg type="verse" xml:id="HV_17_23">
<l>āhlādaṃ śiśiratarāvamarśahṛdyāḥ kurvatyo 'dhikamapariplavaprakāśāḥ|</l>
<l>aurvaryaḥ sphuradaghanāvalambibimbā bimboṣṭhyo bibabhurapūrvavidyutastāḥ||23||</l>
</lg>
<lg type="verse" xml:id="HV_17_24">
<l>ākṣiptapriyatamacetasā tadānīṃ puṣpeṣusphuṭamavatāvadhānayogam|</l>
<l>paryāptasvarapadatālasacchriyoccairgāndharvasthitiratha yauvatena tene||24||</l>
</lg>
<lg type="verse" xml:id="HV_17_25">
<l>ābhāsvatkiraṇakarālaratnahārapratyagrāṃ dadhadalakāspadāmabhikhyām|</l>
<l>vaidagdhīṃ yuvatijano 'tha puṣpakāñcīchāyāvāndraviṇapaterivālambe||25||</l>
</lg>
<lg type="verse" xml:id="HV_17_26">
<l>tuṅgatvaṃ kucakalaśeṣvanāthaṅganānāṃ vistāraṃ vikaṭakaṭīrakasthalīṣu|</l>
<l>madhyeṣu kramimadaśāṃ śaśaṃsa loko bhāveṣu sthitirucitā janasya śasyā||26||</l>
</lg>
<lg type="verse" xml:id="HV_17_27">
<pb n="227" />
<l>prāptānāmabalatayāpi niḥsahatvaṃ bhraṣṭānāṃ na tu balibhāvalagnatāyāḥ|</l>
<l>uttuṅgaiḥ kucakalaśairabhāri tāsāṃ sadvṛttairapi caturaśratāśrayā śrīḥ||27||</l>
</lg>
<lg type="verse" xml:id="HV_17_28">
<l>vispaṣṭadraḍhimaguṇābhirāmarūpaiḥ satsthānasthitibhiranūnalakṣaṇāḍhyaiḥ|</l>
<l>rāmāṇāṃ karaṇagaṇairivāṅgahārā nājahnuḥ śriyamatha mauktikairna hārāḥ||28||</l>
</lg>
<lg type="verse" xml:id="HV_17_29">
<l>śṛṅgārasthitiramaṇīyanarmagarbhavyāpārātanurasanāyakānuyātā|</l>
<l>rambhorūratha caturaṅkalāñchitaśrīḥ pratyagrāmatanuta nāṭikeva śobhām||29||</l>
</lg>
<lg type="verse" xml:id="HV_17_30">
<l>bibhratyā samakaraketanaśriyoccaiḥ pratyagrāmadharadalapravālavallīm|</l>
<l>mārgasthaṃ hariṇadṛśā janaṃ harantyā lāvaṇyaṃ jalanidhivelayeva bheje||30||</l>
</lg>
<pb n="228" />
<lg type="verse" xml:id="HV_17_31">
<l>saṃspaṣṭaścaraṇatalena pakṣmalākṣyā saṃsaktaiḥ stabakaśatairaśokavṛkṣaḥ|</l>
<l>kṣepīyaḥ pathi vikasallatākulo 'bhūnmārgasthaḥ ka iva na bhājanaṃ vibhūteḥ||31||</l>
</lg>
<lg type="verse" xml:id="HV_17_32">
<l>nanvasminrataguruṇā samaṃ nikuñje viśramya vyapanaya tāvadadhvakhedam|</l>
<l>ityārādakṛta navāṃśukāñcalāgravyāsaktā vratatirivārthanāṃ ramaṇyāḥ||32||</l>
</lg>
<lg type="verse" xml:id="HV_17_33">
<l>anyasyā guru jaghanaṃ babhāra paścādayāntyāḥ sphuṭamadhikaṃ sagauravatvam|</l>
<l>paśyantyāṃ pratiyuvatau sarāgamenāṃ yatkāntaściramanupālayāṃcakāra||33||</l>
</lg>
<lg type="verse" xml:id="HV_17_34">
<l>anvīye madhukaramaṇḍalena tāvatsaṃsarpannupavanamārutaḥ sugandhiḥ|</l>
<l>yāvatstrīparimalagocaro na lebhe ko nādyaṃ tyajati padaṃ viśeṣalābhāt||34||</l>
</lg>
<lg type="verse" xml:id="HV_17_35">
<l>prastāve navamadhumāsanāṭakasya sthitvāntargahanalatātiraskariṇyāḥ|</l>
<l>prārabdhā parabhṛtanartakena kūjā straiṇasya śrutimaharatprarocanameva||35||</l>
</lg>
<lg type="verse" xml:id="HV_17_36">
<l>bibhrāṇaṃ vasanamivāntarāpi cūtaṃ sāmodasthiti girikarṇikābhirāmam|</l>
<l>gāṇikyaṃ savikaṭahāratāṃ dadhattatkṣmābhartustaṭamanu kānanaṃ ca reje||36||</l>
</lg>
<lg type="verse" xml:id="HV_17_37">
<l>nirvāṇasthitimapavartitailamuccairavyāptaṃ na mṛdumarudvidhīyamānam|</l>
<l>taṃ prātastanamiva dīpakaṃ vilokya straiṇena dviguṇaratābhilāṣatāpe||37||</l>
</lg>
<pb n="229" />
<lg type="verse" xml:id="HV_17_38">
<l>bibhrāṇaḥ kanakamayaṃ nu bījakośavyājenātanucaṣakaṃ kuśeśayinyāḥ|</l>
<l>utkṣiptastaraladalāṅgulirvyaloki śyāmābhiḥ kara iva bhāskarasya padmaḥ||38||</l>
</lg>
<lg type="verse" xml:id="HV_17_39">
<l>gacchantaḥ pathi ghaṭitā nikuñjadeśe viśrāntāḥ kvacana parasparaṃ yuvānaḥ|</l>
<l>sauhārdaṃ vidadhurayantraṇaṃ kriyāṇaṃ visrambhaḥ suhṛdi phalaṃ nanu pradhānam||39||</l>
</lg>
<lg type="verse" xml:id="HV_17_40">
<l>vāmabhrūmukhamadirāsugandhisekavyāsaṅgasphuṭabakuladrumaprasūnam|</l>
<l>bhṛṅgālīcaraṇavidhūtapakṣmamālāparyastastabakaparāgaparibhadram||40||</l>
</lg>
<lg type="verse" xml:id="HV_17_41">
<l>udgacchannavalavalīlavaṅgapuṣpapratyagrātanutarasaurabhābhirāmam|</l>
<l>dikcakrasphuradanubandhigandhaphullanmandārastabakamadhuprasaṅgibhṛṅgam||41||</l>
</lg>
<lg type="verse" xml:id="HV_17_42">
<l>sacchayaṃ vipinamanupraviśya pārśvavyāsaktapriyakaralagnapāṇipadmaḥ|</l>
<l>praścyotannavamakarandapānalīlāvisrambhātiśayasukhopalabdhanidraiḥ||42||</l>
</lg>
<lg type="verse" xml:id="HV_17_43">
<l>aikṣiṣṭa bhramarakulaiḥ kṛtaṃ gurutvaṃ valīināṃ yuvatijanastadā natānām|</l>
<l>kasyārthī na bhavati gauravāya loke saṃpannābhimataphalaḥ samāśrito vā||43|| </l>
</lg>
<p xml:id="HV_17_43p">
(cakvalakam)
</p>
<lg type="verse" xml:id="HV_17_44">
<l>ābaddhakramaharikampyamānasālā sā rāmābhigamasamākulā tadānīm|</l>
<l>laṅkeva sphuṭaśukasāraṇā vanorvī babhrāje ghanarucirakṣasānuviddhā||44||</l>
</lg>
<lg type="verse" xml:id="HV_17_45">
<l>ākarṣanmadhurasaśīkarānvanebhyaḥ śephālīkusumakaṣāyagndhagarbhaḥ|</l>
<l>ānandaṃ marudatanottanudarīṇāṃ kaḥ śreyānadhikaguṇatvamāpya na syāt||45||</l>
</lg>
<pb n="230" />
<lg type="verse" xml:id="HV_17_46">
<l>eko 'pi prasavśaraḥ sa kena sahyo nānātmā kimu gaṇanātigocaro yaḥ|</l>
<l>tadbhinne hṛdi caritārtha eva kāmo māninyāṃ na unarabhūdadhijyacāpaḥ||46||</l>
</lg>
<lg type="verse" xml:id="HV_17_47">
<l>vāsantyaḥ kusumabhṛtaśca kundavallyo graiṣmyaśca pratigiri pāṭalāḥ praphullāḥ|</l>
<l>anyonyaṃ yuvatijanasya mānabhaṅgaprāgalbhyaṃ vyatijahasustarāmivārāt||47||</l>
</lg>
<lg type="verse" xml:id="HV_17_48">
<l>rāmāṇāṃ navanavamālikāvikāsapratyagraprasavatiraskṛtaṃ tadānīm|</l>
<l>prārambhe pariṇatimāpa mānadhairyaṃ sugrīṣme mukulamivātha kundapuṣpam||48||</l>
</lg>
<lg type="verse" xml:id="HV_17_49">
<l>pratyagrāṅkuraracitaśriyaṃ vanālī bibhrāṇā viṭapatatiṃ sapattrinādām|</l>
<l>abhyarṇā śaradiva nimnagātaṭorvīmānandaṃ vyatanuta mattakāśinīnām||49||</l>
</lg>
<lg type="verse" xml:id="HV_17_50">
<l>utsṛya pravikacacūtayaṣṭimuccaistṛṣṇāndhā api paribabhramurdvirephāḥ|</l>
<l>kāntāsye śvasitasugandhini prakarṣānnaivārtā laghuni pade bhavanti dhīrāḥ||50||</l>
</lg>
<lg type="verse" xml:id="HV_17_51">
<l>saṃsthānaṃ dadhadupari cchadatrayasya tretāgnisthitisadṛśaṃ nitambinībhiḥ|</l>
<l>nṛtyantyāḥ pavanavaśāllatāṅganāyāḥ kāṅgūlaḥ kara iva pallavo vyaloki||51||</l>
</lg>
<lg type="verse" xml:id="HV_17_52">
<l>bibhrāṇairadhikaguṇatvamaṅganānāṃ hastāgraiḥ prasabhamakāri pallavānām|</l>
<l>pratyagrojjvalanijaśobhayā sarāgairbhagnānāmapi punarukta eva bhaṅgaḥ||52||</l>
</lg>
<pb n="231" />
<lg type="verse" xml:id="HV_17_53">
<l>mūlasthapriyanakhamaṇḍanasya bāhorutkṣepātpratiyuvatiṃ vidūnayantyāḥ|</l>
<l>āditsordrumaviṭapāgravartipuṣpaṃ pu.patve 'pyamṛtaphalatvameva bhīroḥ||53||</l>
</lg>
<lg type="verse" xml:id="HV_17_54">
<l>śliṣyantyā viṭapaśikhāśrayaprasūnavyāditsāsarabhasacetasastaruṇyāḥ|</l>
<l>aprāptaprasavaphalodayo 'pi śākhī saṃpattiṃ phalabharaśālinīmavāpa||54||</l>
</lg>
<lg type="verse" xml:id="HV_17_55">
<l>śākhāgrasthiti kusumaṃ tarorjighṛkṣuryatpīnastanavinatā śaśāka nāptum|</l>
<l>tatrāsīdrataguruṇā vilūya datte pratyakṣaṃ pratiyuvateḥ samunnatā strī||55||</l>
</lg>
<lg type="verse" xml:id="HV_17_56">
<l>bibhrāṇai rasabhraśālitāmabhīkṣṇaṃ rāgaśrīsamudayaśobhibhistadānīm|</l>
<l>divyastrīkarajaparikṣataistarūṇāṃ tāruṇyaṃ saphalamabhāri pallavaughaiḥ||56||</l>
</lg>
<lg type="verse" xml:id="HV_17_57">
<l>bhagnānāmagaṇitatadvipattidoṣairvallīnāṃ madhu kusumeṣvapāyi bhṛṅgaiḥ|</l>
<l>yuktānāṃ taralatayā malīmasānāṃ na svārthātkvacidatiricyate 'nurodhaḥ||57||</l>
</lg>
<lg type="verse" xml:id="HV_17_58">
<l>kurvāṇā pṛthuni vadhūrnitambabimbe visrastaṃ vasanamanāsthadurvinītam|</l>
<l>vispaṣṭāmanurahasaṃ priyasya nānyā na vyāñjīnnidhuvanalālasāṃ sphurantīm||58||</l>
</lg>
<lg type="verse" xml:id="HV_17_59">
<l>bhrūkṣepānugatanikuñjadattadṛṣṭerākūtaṃ sapadi niśemuṣī priyasya|</l>
<l>tadvartmanyaviśata kācidiṅgitajñā no kārye kvacana bhavanti dīrghasūtrāḥ||59||</l>
</lg>
<lg type="verse" xml:id="HV_17_60">
<l>niḥśvāsairaviralasaurabhairvikṛṣṭaḥ śyāmāyāḥ karakamalena saṃbhramantyāḥ|</l>
<l>babhrāmābhimukhamapākṛto 'pi bhṛṅgaḥ paryāptaṃ na khalu malīmasasya dhārṣṭyam||60||</l>
</lg>
<lg type="verse" xml:id="HV_17_61">
<l>kāntānāṃ karakamalairanaukahānāṃ lupteṣu prasabhamupetya pallaveṣu|</l>
<l>dhūtānāmupavanavāhibhiḥ samīraiḥ kiṃ citraṃ yadasumanaskatāvirāsīt||61||</l>
</lg>
<pb n="232" />
<lg type="verse" xml:id="HV_17_62">
<l>vyāviddhā madhukarapaṅktidhūmyayārādābhāsīdadhikamaśokapādapasya|</l>
<l>pluṣyantī sapadi manāṃsi māninīnāmātāmracchavirabhiluṅkhiteva vallī||62||</l>
</lg>
<lg type="verse" xml:id="HV_17_63">
<l>nīlābjaṃ śravaṇavataṃsatāṃ taruṇyā yadbhartrā vikacamanīyatānataṃ sat|</l>
<l>ātmānaṃ vimalakapoladarpaṇasthaṃ tacchobhātiśayaparītamaikṣateva||63||</l>
</lg>
<lg type="verse" xml:id="HV_17_64">
<l>na śreyānsamamadhikaśriyā virodho yuktātra praṇatiritīva pīvarorvāḥ|</l>
<l>uttaṃsotpalamavanamya dūramakṣṇaḥ prāstāvītstavamiva cañcarīkaśabdaiḥ||64||</l>
</lg>
<lg type="verse" xml:id="HV_17_65">
<l>ātāmrāsitadhavalaiḥ prasūnavṛkṣaiḥ stheyobhiḥ kṛtavasatisthitestadānīm|</l>
<l>vyātasthe smaraṇabhuvo vanasthalīṣu sthūlabhaiściramavisaṃsthulasphulaśrīḥ||65||</l>
</lg>
<lg type="verse" xml:id="HV_17_66">
<l>paryaśrustrutiparipāṭalatvamakṣṇoḥ kurvāṇaṃ manasi manoramaṃ vyalīkam|</l>
<l>māninyo raja iva cakṣuṣi praviṣṭaṃ saṃrambhasphuradadharā na paryamṛṣyan||66||</l>
</lg>
<lg type="verse" xml:id="HV_17_67">
<l>kurvāṇāmadhitaru sugrahe 'pi puṣpe hastāgraṃ sapadi yuvā svayaṃ praditsuḥ|</l>
<l>rambhorūmarudhadanekayuktibhedaiḥ premāho racayitumahite 'nukūlam||67||</l>
</lg>
<lg type="verse" xml:id="HV_17_68">
<l>naikatra śravasi tathā sahematāḍītāṭaṅke 'pyakṛta vadhūḥ prasādhitāsthām|</l>
<l>anyatra priyakarakṛṣṭalambapālīvinyastacchadasubhage yathābhyamitram||68||</l>
</lg>
<lg type="verse" xml:id="HV_17_69">
<l>anyasyāḥ surabhimukhānilāvakṛṣṭā vaktrendoḥ pṛthupariveśacakrabandham|</l>
<l>bhṛṅgāṇāṃ tatirakarotpatattravātavyādhūtastabakavataṃsadhūlijālaiḥ||69||</l>
</lg>
<lg type="verse" xml:id="HV_17_70">
<l>unnidracchadamupadeti puṣpamārādānītaṃ dayitatamena menakāśrīḥ|</l>
<l>vibbokāñcitavinihiñcitottamāṅgā vāmorūrabhimukhamagrahītsapatnyāḥ||70||</l>
</lg>
<lg type="verse" xml:id="HV_17_71">
<l>vyatyāsāddayitatamena kāpi nāmnaḥ prattāyāmapi sumanasyamarpahetoḥ|</l>
<l>saṃrambhasphuradadharāruṇekṣaṇaśrīstaccittraṃ yadasumanaskatāṃ prapede||71||</l>
</lg>
<pb n="233" />
<lg type="verse" xml:id="HV_17_72">
<l>viśrāmyatkucayugalorasi priyasya smerānyā mṛducaraṇāgradurniviṣṭa|</l>
<l>ādāya skhalanapadaṃ viloladṛṣṭiḥ kaṇṭhāntaḥ praṇihitabāhukandalīkā||72||</l>
</lg>
<lg type="verse" xml:id="HV_17_73">
<l>saṃrambhonnamitanitāntatāntamadhyā bhūyo 'pi sthitimadhijagmuṣī kathaṃcit|</l>
<l>āmodāpahṛtamadhuvrataṃ natabhrūruttaṃsaṃ śirasi babandha bandhuraśrīḥ||73|| </l>
</lg>
<p xml:id="HV_17_73p">
(yugalakam)
</p>
<lg type="verse" xml:id="HV_17_74">
<l>kasyāściddayitakarābjayojitena śrotrāgre taruṇatamālapallavena|</l>
<l>dhūmenāviratamivābhihanyamānaṃ bāṣpāmbhaḥ pratiyuvatermumoca cakṣuḥ||74||</l>
</lg>
<lg type="verse" xml:id="HV_17_75">
<l>nīrandhravratatitirohite 'parasyāḥ sāśaṅkaṃ dayitatame babhūva cetaḥ|</l>
<l>adhyāste hṛdayamakṛtrimapriyāṇāṃ kāntānāmatibahumatsaro hyanaṅgaḥ||75||</l>
</lg>
<lg type="verse" xml:id="HV_17_76">
<l>saṃbādhādvirahitavallabhā tadānīṃ gāyantī raṇaraṇakāttapañcamaikā|</l>
<l>nirlakṣaṃ kusumaparigrahāya subhrūḥ saṃdaṃśaṃ suciramababhramatkarāgram||76||</l>
</lg>
<lg type="verse" xml:id="HV_17_77">
<l>spaṣṭākṣibhruvavikṛtiprapañcaśobhī śrṅgārākṛtipiśuno vipakṣavāmaḥ|</l>
<l>sagrīvānirupamarecako jajṛmbhe rambhorvā dayitavilokanena hāvaḥ||77||</l>
</lg>
<lg type="verse" xml:id="HV_17_78">
<l>rāmāṇāṃ drumaviṭapāgrajanmapuṣpavyāditsārabhasavaśātsavepathubhyaḥ|</l>
<l>hāraughaiḥ pravigalitaṃ payodharebhyo nodvṛttaiḥ saha guṇināṃ cirāya yogaḥ||78||</l>
</lg>
<pb n="234" />
<lg type="verse" xml:id="HV_17_79">
<l>nepathye masṛṇamanorame kṛtāsthā śṛṅgārāñcitarasaśālitāṃ vahantī|</l>
<l>kāntasya pramadamudāranṛttalīlā rambhorūratanuta kaiśikīva vṛttiḥ||79||</l>
</lg>
<lg type="verse" xml:id="HV_17_80">
<l>saṃphullannavanavapuṣpaśekharāṅke niḥśaṅkaṃ madhu papuṣībhirantarāle|</l>
<l>kāntānāṃ citarasasaṃcitena ceto rāmābhirmadakilakiñcitena jahre||80||</l>
</lg>
<lg type="verse" xml:id="HV_17_81">
<l>bibhrāṇā śrutisukhatāṃ manoramaśrīryāntīnāṃ vanabhuvi mattakāśinīnām|</l>
<l>māyūrī kalavirutiḥ svarāśrayatvaṃ saṃprāptā vyatanuta mārjaneva śobhām||81||</l>
</lg>
<lg type="verse" xml:id="HV_17_82">
<l>prāptāyā rahasi manorameṇa yogaṃ rāmāyāḥ pramadabharotthamīkṣaṇāmbhaḥ|</l>
<l>pattrālīṃ sapadi dudhāva gaṇḍabhittāvaśreyo jagati bhavejjaḍānna keṣām||82||</l>
</lg>
<lg type="verse" xml:id="HV_17_83">
<l>akṣuṇṇā bata śatamanyutā taveyaṃ sāścaryā subhaga vinirmame vidhātrā|</l>
<l>niḥśaṅkaṃ vidadhata eva gotrabhedaṃ vajraste nivasati vāci yanna pāṇau||83||</l>
</lg>
<lg type="verse" xml:id="HV_17_84">
<l>ityārādabhidadhuṣīṃ punaḥ sapatnīnāmnaivāvanataśirā yuvānunīṣuḥ|</l>
<l>bāṣpāmbhaḥplutanayanāṃ vijṛmbhitāntaḥ saṃtāpāmapi yuvatiṃ vyadhātsahāsām||84|| </l>
</lg>
<p xml:id="HV_17_84p">
(yugalakam)
</p>
<lg type="verse" xml:id="HV_17_85">
<l>vīkṣyārādvanabhuvi cūtaśākhivallīṃ valgantīṃ kusumaṣṭaṣatkahastabhallīm|</l>
<l>nirmānā yuvatirabhūdrate vidheyā nautsukyāṃ vrajati hi ramyadarśanātkaḥ||85||</l>
</lg>
<pb n="235" />
<lg type="verse" xml:id="HV_17_86">
<l>uttuṅgadrumakusumagrahābhilāṣāduttānīkṛtavadanaśriyo 'vataṃsaḥ|</l>
<l>sasraṃse yuvatijanasya karṇamūlādārūḍho vinipatatīti nātra citram||86||</l>
</lg>
<lg type="verse" xml:id="HV_17_87">
<l>kāntāyāḥ kusumarajo vilocanasthaṃ yatpreyānvadanasamīraṇairnirāsthat|</l>
<l>tenaiva pratiyuvateḥ samīpabhājaḥ kāluṣyaṃ yugalamanāyi dūramakṣṇoḥ||87||</l>
</lg>
<lg type="verse" xml:id="HV_17_88">
<l>utkṣiptā kusumajighṛkṣayā tadānīṃ tanvaṅgyāḥ sadupalapattramaṇḍanaśrīḥ|</l>
<l>aklāmyadujalatikātisaukumāryātsadvṛttairapi khalu khedameti kaścit||88||</l>
</lg>
<lg type="verse" xml:id="HV_17_89">
<l>vibhrāṇe sphuṭataraśuṣkavarṇageyasthānīye nirupamavaktrapāṇiśobhām|</l>
<l>vicchittiṃ vapuṣi vilokya vallabhāyāḥ prāṇeśo vipulavilocanotsavo 'bhūt||89||</l>
</lg>
<lg type="verse" xml:id="HV_17_90">
<l>ābadhya srajamabhidhāviparyayeṇa śyāmāyā dadadativaimanasyabhājaḥ|</l>
<l>vailakṣyāgamaparipāṇḍurānano 'nyo niḥspandasthitirakarojjharaṅkaśaṅkām||90||</l>
</lg>
<lg type="verse" xml:id="HV_17_91">
<l>sāgaske suhṛdi savepathutvamāpa svedāmbhaḥplutapulakāṅkurotkarāsīt|</l>
<l>ādātuṃ sutanuriyeṣa cāvahitthaṃ premāho yuvatiṣu maugdhyadurvidagdham||91||</l>
</lg>
<lg type="verse" xml:id="HV_17_92">
<l>utsṛjya sphuṭaravarṇaśobhamārānnirgandhaṃ yuvatijano 'tha karṇikāram|</l>
<l>āditsuḥ surabhitayā lavaṅgamabhyaidākārādapi guṇa eti vallabhatvam||92||</l>
</lg>
<lg type="verse" xml:id="HV_17_93">
<l>bhrāmyadbhirdhanamakarandaśīdhupānavyāsaṅgapramuditamānasaistadānīm|</l>
<l>saṃrambhādaliyuvabhirvitanyamāno na strībhirna navalatotsavaḥ śaśaṃse||93||</l>
</lg>
<pb n="236" />
<lg type="verse" xml:id="HV_17_94">
<l>saugandhyādaviralakāntisaukumāryāttadvaktrairatha vijitaḥ sarojakhaṇḍaḥ|</l>
<l>bhṛṅgaughaiḥ kvacidapi nādhyavatsyatārādvañcyante na khalu parairviśeṣaniṣṭhāḥ||94||</l>
</lg>
<lg type="verse" xml:id="HV_17_95">
<l>bibhratyaḥ prakṛtimanoramākṛtitvaṃ tā mālyagrathanavikalpaśilpadakṣāḥ|</l>
<l>prāṇeśānatha saviśeṣameva jahruḥ sādhīyo harati guṇāntareṇa guṇyaḥ||95||</l>
</lg>
<lg type="verse" xml:id="HV_17_96">
<l>ślakṣṇatvaṃ viralavilepanaśriyastā bibhratyo ruciratarāṅgavartanābhiḥ|</l>
<l>sadrūpāḥ salalitanāṭyacitrabhittīrālokyābhimatajanaḥ pupoṣa toṣam||96||</l>
</lg>
<lg type="verse" xml:id="HV_17_97">
<l>gacchanti prakṛtimanoramāḥ kadācitkālena sphuṭamasatā guṇena yogam|</l>
<l>niḥśvāsaśvasanaparamparābhirāsāṃ saugandhyaṃ yaducitamāpi karṇikāraiḥ||97||</l>
</lg>
<lg type="verse" xml:id="HV_17_98">
<l>preyasyā nibiḍanitambabimbaśobhāmāditsuḥ kusumamayīṃ vidhāya kāñcīm|</l>
<l>yāmārātsarasamanā yuvopaninye saṃsargātpratiyuvateḥ kṛtāparādhaḥ||98||</l>
</lg>
<lg type="verse" xml:id="HV_17_99">
<l>prāptastatsmaraṇasaroṣapāṭalākṣyā sasmerānananalinastayā babandhe|</l>
<l>prāyeṇa hyananuguṇe vidhāvupaiti dhyātor 'thaḥ pariṇatimanyathaiva puṃsām||99|| </l>
</lg>
<p xml:id="HV_17_99p">
(yugalakam)
</p>
<lg type="verse" xml:id="HV_17_100">
<l>niḥśvāsāvadhutapayodharā vihāravyāpārādvanabhuvi mamluṣī tadānīm|</l>
<l>svedāmbhaḥkaṇanikaraṃ mumoca subhrūḥ śephālī pavanahateva puṣpavarṣam||100||</l>
</lg>
<lg type="verse" xml:id="HV_17_101">
<l>pramlānāñcitapuṭatāmarālakeśyā bibhrāṇā nipatitatārakābhirāmā|</l>
<l>anyasyā vipinavihāravibhrameṇa śrāntāyā dayitatamaṃ jahāra dṛṣṭiḥ||101||</l>
</lg>
<pb n="237" />
<lg type="verse" xml:id="HV_17_102">
<l>bhrāntāyā giritaṭakānane mṛgākṣyāḥ prekṣyatvaṃ dayitatamasya jagbhivāṃsaḥ|</l>
<l>svidyantya babhuravalagnabinducitrāḥ prottuṅgastanataṭavartino nakhāṅkāḥ||102||</l>
</lg>
<lg type="verse" xml:id="HV_17_103">
<l>prāptāyāḥ kisalayapāṇinopakaṇṭhaṃ kasyāścitkusumarajobhirāsajadbhiḥ|</l>
<l>ālīva drutamalikhallatā kapole nirdhautāṃ śramasalilena pattravallīm||103||</l>
</lg>
<lg type="verse" xml:id="HV_17_104">
<l>sarvartugrathitamanoramaśriyo 'drāvunnidrastabakabhṛto yathāviśeṣam|</l>
<l>bhṛṅgebhyo bhṛśataramasvadanta vallyo bhāvānāṃ bhavati kutaḥ prakarṣaniṣṭhā||104||</l>
</lg>
<lg type="verse" xml:id="HV_17_105">
<l>ākṛṣyāṃśukamamalaṃ navoḍhavadhvāstaddṛṣṭiprakaṭakutūhalasya bhartuḥ|</l>
<l>vispaṣṭaṃ vratatiradarśayanmukhenduṃ bhavyānāṃ bhavati yatastator 'thasiddhiḥ||105||</l>
</lg>
<lg type="verse" xml:id="HV_17_106">
<l>pātratvaṃ manasijalāsakasya yātā nartitvā kusumavihāranāṭakānte|</l>
<l>viṣkambhasthitiviśadapraveśamārgānnirjamuḥ kamaladṛśo 'tha kānanāṅkāt||106||</l>
</lg>
<lg type="verse" xml:id="HV_17_107">
<l>spaṣṭehāmṛgḍimavīthikaṃ sadaṅkavyāyogaṃ tadanu vihṛtya niḥsahāṅgyaḥ|</l>
<l>atyākṣuḥ sphuṭadaśarūpakavyavasthaṃ manthādrermaṇitaṭakānanaṃ ramaṇyaḥ||107||</l>
</lg>
<pb n="238" />
<lg type="verse" xml:id="HV_17_108">
<l>bibhrāṇaṃ diśi diśi rāsakaṅkalīlāṃ nānānvānugataviśālatālaśobham|</l>
<l>sundaryaḥ kathamapi tadvanaṃ jahustā ramyāḥ syuḥ ka iva hi sutyajāḥ padārthāḥ||108||</l>
</lg>
<lg type="verse" xml:id="HV_17_109">
<l>preyobhiḥ samamavagāhya kānanorvīṃ dehārdhasthitiriva śūliśailaputryoḥ|</l>
<l>rāmābhirna rucirasaikatābhirāmā nāloki tridaśataraṅgiṇī vidūrāt||101||</l>
</lg>
<lg type="verse" xml:id="HV_17_110">
<l>kūjantīṃ madhukaramaṇḍalīṃ purastādālokya stabakitakovidāralīnām|</l>
<l>prauḍhatvāddayitatamena kāpi sārdhaṃ prastāvaṃ vyatanuta kovidā ralīnām||110||</l>
</lg>
<lg type="verse" xml:id="HV_17_111">
<l>bhāti sma vallabhakaragrathitaṃ nitamba-</l>
<l>bimbāvalambi raśanāguṇadāma pauṣpam|</l>
<l>cārubhruvaḥ pracurasaurabhalobhalīna-</l>
<l>śiñjānahārimadhupāvalikiṅkiṇīkam||111||</l>
</lg>
<lg type="verse" xml:id="HV_17_112">
<l>uttaṃsabhāgakucabandhurakaṃdharāgra-</l>
<l>kāñcīguṇāspadavicitravinidrapuṣpāḥ|</l>
<l>rejuḥ kuśeśayadṛśaḥ kusumāyudhasya</l>
<l>sugrīṣmakeṇa racitā iva hetiśālāḥ||112||</l>
</lg>
<lg type="verse" xml:id="HV_17_113">
<l>atha vipinavihāraklāntijanmānanendu-</l>
<l>grahagaṇaparivārasvedabindūdramānām|</l>
<pb n="239" />
<l>śriyamiva parimāṣṭuṃ śvāsasaugandhyalubhya-</l>
<l>nmadhukarakulapakṣairvījyamānāḥ salīlam||113||</l>
</lg>
<lg type="verse" xml:id="HV_17_114">
<l>kallolānilaloladolanalalaccāmīkarāmbhoruhāṃ</l>
<l>ratnakṣodaparāgasaikatabhuvaṃ maṅktuṃ surasyandinīm|</l>
<l>preyobhiḥ samamucchvasatkucabharaklāmyannitambasthalī-</l>
<l>līlāmantharacāracārucaraṇanyāsā natāṅgyo yayuḥ||114||</l>
</lg>
<p xml:id="HV_17_114p">(yugalakam)</p>
<p>
iti śrībālabṛhaspatyanuīvino vāgīśvarāṅkasya
vidyādhipatayparanāmno mahākave rājānakaśrīratnākarasya kṛtau
ratnāṅke haravijaye mahākāvye kusumāvacayavarṇano nāma saptadaśaḥ
sargaḥ|
</p>
</div>
<div n="18" type="chapter">
<p>
aṣṭādaśaḥ sargaḥ|
</p>
<lg type="verse" xml:id="HV_18_1">
<l>kurvannaṅgaklāntimarkaprakāśo gacchantībhirmanyunevāṅganābhiḥ|</l>
<l>phullannīlāmbhojasaṃvādinetracchāyāpātaiḥ khaṇḍaśo 'tha vyadhāyi||1||</l>
</lg>
<lg type="verse" xml:id="HV_18_2">
<l>āśāplāvisvacchalāvaṇyakāntijyotsnāpūrāpahnutānyapyaśeṣam|</l>
<l>chattrāṇyuccairdhāryamāṇāni tāsāṃ haimaiḥ pāṇḍūnyanvamīyanta daṇḍaiḥ||2||</l>
</lg>
<lg type="verse" xml:id="HV_18_3">
<l>tiryagjyotsnāpāṇḍubhāsā dhṛtena cchattreṇānyā rājati sma vrajantī|</l>
<l>vaktrendoḥ svinmaṇḍalāgreṇa cañcanmuktādāmoddāmatārāgaṇena||3||</l>
</lg>
<pb n="240" />
<lg type="verse" xml:id="HV_18_4">
<l>ramyābhogairgauratāmudvahadbhiḥ prauḍhasyendorbimbaśobhāmavāptaiḥ|</l>
<l>chattraiśchāyātāni sīmantinīnāṃ vaktraiścārāccārunetrābhirāmaiḥ||4||</l>
</lg>
<lg type="verse" xml:id="HV_18_5">
<l>baṃhīyastvaṃ nākanarījanasya chattracchāyāmaṇḍalairīyavadbhiḥ|</l>
<l>tadvaktrendugrāsagardhāvatīrṇairākīrṇorvī saiṃhikeyairivāsīt||5||</l>
</lg>
<lg type="verse" xml:id="HV_18_6">
<l>mārgoddhūtā dhūlayo dhūsaratvaṃ māsāṃ kārṣuḥ svacchalāvaṇyakānteḥ|</l>
<l>vallyo 'dhunvanvātanunnānitīva strīṇāmārādvallarīcāmaraughān||6||</l>
</lg>
<lg type="verse" xml:id="HV_18_7">
<l>kāñcīnaddhaiḥ sthūlabimbairnitambaiḥ saṃbādhatvaṃ vartmanaḥ kurvatībhiḥ|</l>
<l>mandaṃ jagme 'thāṅgalekhāniṣaṇṇasphūrjatkaṃdarpātibhārādivābhiḥ||7||</l>
</lg>
<lg type="verse" xml:id="HV_18_8">
<l>pratyuptānāṃ hemapādāṅgadeṣu strīṇāṃ bhāge padmarāgopalānām|</l>
<l>abhraṣṭo 'pi cchāyayā nihnutaḥ sannāpa vyaktiṃ yāvakīyo rasaughaḥ||8||</l>
</lg>
<lg type="verse" xml:id="HV_18_9">
<l>agre yāntaṃ kānanālokanecchāvyagratvāttvaṃ vīkṣito no mayeti|</l>
<l>vyājādākhyadvallabhaṃ pīvarābhyāmāhatyārātkāpi pṛṣṭhe stanābhyām||9||</l>
</lg>
<lg type="verse" xml:id="HV_18_10">
<l>gacchantīnāṃ nūpurakvāṇakṛṣṭā haṃsaśreṇyo dhṛṣṭamagre sarantyaḥ|</l>
<l>gaṇḍābhogairapyahāsyanta bhāsvatpāṇḍucchāyāhāsabhāvena tāsām||10||</l>
</lg>
<lg type="verse" xml:id="HV_18_11">
<l>spaṣṭāgaskaṃ jīviteśaṃ vidhūya pratyāsannaṃ manyunāgre vrajantīm|</l>
<l>ālīvārādbandhaśaithilyahetoḥ kāñcī kāṃcitpādapātinyarautsīt||11||</l>
</lg>
<lg type="verse" xml:id="HV_18_12">
<l>sīmantinyāḥ saṃsarantyāḥ salīlaṃ vartmanyārātpīnatuṅgastanāgrāt|</l>
<l>prālambena cchinnasūtreṇa pete yogyaḥ pātaḥ sarvathā nirguṇānām||12||</l>
</lg>
<lg type="verse" xml:id="HV_18_13">
<l>yā pādānāmujjvalā śrīramīṣāmambhojānāṃ sā kuto 'bhyeti mugdhāḥ|</l>
<l>mañjīraugho mañjunā śiñjitena prītyetīva vyājahārātha haṃsān||13||</l>
</lg>
<pb n="241" />
<lg type="verse" xml:id="HV_18_14">
<l>lakṣmyādhārairbhaṅgurāpāṅgabhṛṅgaśreṇicchāyāśāritāśāvakāśaiḥ|</l>
<l>amlāyadbhirvibhramāmbhojakhaṇḍairambhorūḍhairāpi mārge vikāsaḥ||14||</l>
</lg>
<lg type="verse" xml:id="HV_18_15">
<l>ullaṅghyātha spaṣṭatāmbūlavallījālāśliṣyatkesarānsānumārgān|</l>
<l>haṃsavrātāsevitasvarṇapadmacchāyāmāpuḥ syandinīminduvaktrāḥ||15||</l>
</lg>
<lg type="verse" xml:id="HV_18_16">
<l>śānteḥ śaśvatsajjalābhāṃ niṣadyāṃ puṇyāṃ loke vīcibhaṅgapragalbhām|</l>
<l>pratyāsīdatpuṣkarāvartakaughāṃ prāptāṃ kalpāpāyavelāvilāsam||16||</l>
</lg>
<lg type="verse" xml:id="HV_18_17">
<l>nidrāmudrārecitasvarṇapadmāṃ padmacchāyāśītalasvacchatoyām|</l>
<l>toyodgacchadvīcivikṣiptahaṃsāṃ haṃsaśeṇīśāritottānatīrām||17|| </l>
</lg>
<p xml:id="HV_18_17p">
(tilakam)
</p>
<lg type="verse" xml:id="HV_18_18">
<l>saṃsarpantyā maṅktumetyādhirodhaḥ sīmantinyā nirjitānvīkṣya gatyā|</l>
<l>valgadvīcikṣobhabhinnaṃ tadāmbho muktāsthatvenaiva haṃsānnirāsthat||18||</l>
</lg>
<lg type="verse" xml:id="HV_18_19">
<l>āyāntīnāṃ nirmalāmbhaḥ kaṇaughavyājālakṣyasvacchamuktāphalārgham|</l>
<l>satkārāyevābjinīpattrapātraṃ mandākinyā saṃdadhe sundarīṇām||19||</l>
</lg>
<lg type="verse" xml:id="HV_18_20">
<l>kācittīrotsaṅgasaṃsthā mimaṅkṣuḥ sarvāṅgīṇasvacchalāvaṇyakāntiḥ|</l>
<l>atyutsukyapreritenānurāgādabhyutthāyāliṅgitevāmbhasāsīt||20||</l>
</lg>
<lg type="verse" xml:id="HV_18_21">
<l>sparśenāṅgānyāśu nirvāpayantyaḥ svacchacchāyālokanetrābhirāmāḥ|</l>
<l>rāmāstasminsnigdhavaidūryanīle vyomnīvānuṣṇāṃśubhāso nipetuḥ||21||</l>
</lg>
<lg type="verse" xml:id="HV_18_22">
<l>tīrotsaṅgāttuṅgatāmādadhānādbhraśyantīnāmāśu sīmantinīnām|</l>
<l>ambhobhāge nirjhariṇyā gurutvāttāsāṃ pete pīvaraiḥ prāṅnitambaiḥ||22||</l>
</lg>
<pb n="242" />
<lg type="verse" xml:id="HV_18_23">
<l>bhraśyanmālyā viślathatkeśahastā truṭyattārasphārahārāvalīkā|</l>
<l>prāvartiṣṭākṛṣṭasaṃbhogalakṣmī rambhorūṇāṃ majjanārambhalīlā||23||</l>
</lg>
<lg type="verse" xml:id="HV_18_24">
<l>āyāntīnāṃ tīrahaṃsīninādastāsaṃ jigye mekhalābhiryakābhiḥ|</l>
<l>ākramyāntarmatsareṇeva sindhormūkāvasthāstā vyadhātkṣubhyadambhaḥ||24||</l>
</lg>
<lg type="verse" xml:id="HV_18_25">
<l>baddhatrāsā ratnasopānapaṭṭakṣobhodgacchallolakallolamambhaḥ|</l>
<l>ālambyaikāvātaratkāntahastaṃ pīḍāgāḍhaṃ tatsapatnyāśca cetaḥ||25||</l>
</lg>
<lg type="verse" xml:id="HV_18_26">
<l>śītālutvādapyanicchurnimaṅktuṃ kācittoyaṃ cittanāthānurodhāt|</l>
<l>rodhaḥsīmno nimnagāyā jagāhe kiṃ tatpremṇā kāryate yanna lokaḥ||26||</l>
</lg>
<lg type="verse" xml:id="HV_18_27">
<l>sāsūyāntaḥ kācidaṅge 'nyanārīgātrāllagnaṃ vallabhasyāṅgarāgam|</l>
<l>krīḍāvyājācchṛṅgakāmbhaḥprahārairunmārṣṭi sma smarevaktrāmbujaśrīḥ||27||</l>
</lg>
<lg type="verse" xml:id="HV_18_28">
<l>mārdaṅgībhistālalīlābhirāmaṃ hastāmbhojairāhate 'mbhasyamandam|</l>
<l>bhrūnartakyo vellitavyājanṛttavyākṣepeṇa preyaso jahnurārāt||28||</l>
</lg>
<lg type="verse" xml:id="HV_18_29">
<l>saprāsaṅgā sinduvāraprasūnasragvaidagdhīṃ bibhratī sundarīṇām|</l>
<l>valgadvicivyālaviśliṣṭavellanirmokaśrīrvyadyutatphenapaṅktiḥ||29||</l>
</lg>
<lg type="verse" xml:id="HV_18_30">
<l>āmagnānāṃ vīcipāriplavormibhrāmyanmīnonmeṣicakṣustadambhaḥ|</l>
<l>viṣvagvṛttiṃ kautukeneva tāsāmāṅgīṃ śobhāmaṅganānāmapaśyat||30||</l>
</lg>
<lg type="verse" xml:id="HV_18_31">
<l>siktāmbhobhiḥ kāpi dūrātsapatnīnāmagrāhaṃ dāhasaṃvegamāpat|</l>
<l>śāntiṃ bheje 'nukṣitāpītarā svāṃ saṃjñāṃ śrutvā kīrtitāṃ vallabhena||31||</l>
</lg>
<lg type="verse" xml:id="HV_18_32">
<l>strīvakṣojasphālanotthā nadantaḥ pātuṃ padmeṣūrmayaḥ ṣaṭpadānām|</l>
<l>kiṃjalkālīṃ no daduḥ kiṃ vidhattāmudvṛttairvā saṃgato 'nyajjalaughaḥ||32||</l>
</lg>
<pb n="243" />
<lg type="verse" xml:id="HV_18_33">
<l>maṅktvā preyānīyivānambhaso 'ntaryatpaśyantyāṃ roṣarūkṣaṃ sapatnyām|</l>
<l>āśiśleṣa smeravaktrāṃ striyaṃ tatsāphalyaṃ sā tatprasādasya mene||33||</l>
</lg>
<lg type="verse" xml:id="HV_18_34">
<l>sādṛśyaṃ yaiḥ kalpyate strīmukhānāṃ phullāmbhojaiste 'samīcīnabodhāḥ|</l>
<l>ityālocyevāntaraṃ tacchriyo 'bhūdvīcivrātaḥ sphītaphenasmitaśrīḥ||34||</l>
</lg>
<lg type="verse" xml:id="HV_18_35">
<l>dūrādeva strīmukhaupamyalakṣmīṃ yatsaṃprāptā yūyametāvadastu|</l>
<l>hrīheturvo 'bhyarṇatetīva bhṛṅgairāśiñjanairabhyadhīyanta padmāḥ||35||</l>
</lg>
<lg type="verse" xml:id="HV_18_36">
<l>vīkṣya bhraṣṭaṃ karṇapūrīkṛtaṃ sallīlāvatyāḥ phullanīlāravindam|</l>
<l>mandākinyāṃ kīrṇamarṇaḥkaṇaughaiḥ sodaryatveneva padmaṃ vyarodīt||36||</l>
</lg>
<lg type="verse" xml:id="HV_18_37">
<l>uttaṃsādāvutpalānyaṅganānāṃ yānyāsaṃstānyūrbhijālāni jahnuḥ|</l>
<l>tasthāvambhorūḍhamabjaṃ tathaiva syātsādhyaḥ ko baddhamūlo jalānām||37||</l>
</lg>
<lg type="verse" xml:id="HV_18_38">
<l>āropya tvāmaṅganaipādhikarṇaṃ nūnaṃ netracchāyayādhaḥ karoti|</l>
<l>ityambhojaṃ vīcihastaistanūjasnehenevāpāharatkṣubhyadambhaḥ||38||</l>
</lg>
<lg type="verse" xml:id="HV_18_39">
<l>saṃsargeṇāvāptamambho 'tibhūmiṃ karṇārūḍhānyutpalānyaṅganānām|</l>
<l>udgcchadbhirnarmaṇevormihastairhṛtvā dūraṃ phenahāsaṃ vyatānīt||39||</l>
</lg>
<lg type="verse" xml:id="HV_18_40">
<l>romāñcālīmañcitāṃ kampamūrvoḥ śītavyājātsītkṛtaṃ cādhitoyam|</l>
<l>kācitpreyaḥkāmarāgotthamagre pratyagroḍhā spaṣṭamahnoṣṭa sakhyāḥ||40||</l>
</lg>
<lg type="verse" xml:id="HV_18_41">
<l>vīcikṣobhāvirbhavatsaṃbhramatvātkāntaṃ kācitsasvaje jātasaukhyā|</l>
<l>prāyeṇotthaṃ śreyase vikriyāpi prādurbhūtā kalpate komalānām||41||</l>
</lg>
<lg type="verse" xml:id="HV_18_42">
<l>rodhohaṃsasvanalakṣmīṃ vyajeṣṭa spaṣṭaṃ yaḥ strīmekhalānāṃ ninādaḥ|</l>
<l>vicchinno 'sau sajjalaughairitīva srotasvinyā phanehāso vitene||42||</l>
</lg>
<lg type="verse" xml:id="HV_18_43">
<l>kallolaughairghaṭṭitasyendugaurī haṃsavrātasyeva dehacchaviśrīḥ|</l>
<l>bhraṣṭā reje kāminīnāṃ kucāgrakṣobhodbhūtā phenaphāliḥ sphurantī||43||</l>
</lg>
<pb n="244" />
<lg type="verse" xml:id="HV_18_44">
<l>lolenoccaiḥ pāṭalāvṛntabhāsā dīrgheṇorbhivrātasaṃpiṇḍitena|</l>
<l>veṇīdaṇḍenāpyate smāṅganāyāḥ pātālotthavyālabhogānukāraḥ||44||</l>
</lg>
<lg type="verse" xml:id="HV_18_45">
<l>romāñcaughaṃ bibhratī śītatoyasparśeneva preyasābhyetya dūrāt|</l>
<l>vyātyukṣībhirnirjitānyāttahāsaṃ paryaṣvañjivyañjitaprema subhrūḥ||45||</l>
</lg>
<lg type="verse" xml:id="HV_18_46">
<l>ādāyaikā padmanālāgrasūtraṃ rugṇairambhaḥkrīḍayāgre vikīrṇaiḥ|</l>
<l>muktājālaiḥ kartumaihiṣṭaṃ hāraṃ kasya syādvā maugdhyabhājo vivekaḥ||46||</l>
</lg>
<lg type="verse" xml:id="HV_18_47">
<l>krīḍāmardātsubhruvo ratnakamborbhagnasyācchā koṭirakliṣṭakāntiḥ|</l>
<l>prabhraśyantī toyarāśeradhastāttārāmārgādindulekheva reje||47||</l>
</lg>
<lg type="verse" xml:id="HV_18_48">
<l>pakṣmaśreṇīpattraśobhābhirāmapreṅkhallīlāluṅkhitāpāṅgapuṅkhāḥ|</l>
<l>tābhirmuktā dṛṣṭibāṇāstadānīṃ niḥsāraṅgāṃ cakrire kānanorvīm||48||</l>
</lg>
<lg type="verse" xml:id="HV_18_49">
<l>sārdhaṃ strīṇāṃ vallabhairmajjatīnāmudvṛttatvādbhajyamānāḥ stanāgraiḥ|</l>
<l>rodhohaṃsavrātamāsustaraṅgā niḥsāmarthye śaktatāho jaḍānām||49||</l>
</lg>
<lg type="verse" xml:id="HV_18_50">
<l>ścyotallāvaṇyāmṛtaṃ nirbharatvādūrmivrātairgāḍhamāpīya bhūyaḥ|</l>
<l>abhyudveme ghūrṇamānairivāsāṃ saṃkṣobhāvirbhāviphenacchalena||50||</l>
</lg>
<lg type="verse" xml:id="HV_18_51">
<l>svacchacchāye bimbitaṃ gaṇḍabhāge vibbokinyāḥ phullanīlāravindam|</l>
<l>sevārthīvālakṣyatopāntavarti pratyāhartuṃ kāntisarvasvamakṣṇaḥ||51||</l>
</lg>
<lg type="verse" xml:id="HV_18_52">
<l>labdhvā nābhīmaṇḍalāntaḥ praveśaṃ kurvaṃllīlāsphālanaṃ strīstaneṣu|</l>
<l>kallolaugho 'mānivātmanyayāsīttoṣāveśādudbharībhūya rodhaḥ||52||</l>
</lg>
<lg type="verse" xml:id="HV_18_53">
<l>dhaute 'pyakṣṇorañjane vīcibhaṅgairnaisargikyā hānirāsīnna lakṣmyāḥ|</l>
<l>yenārabdhaṃ yanna tatra vyapete tasyābhāvājjāyate 'tiprasaṅgaḥ||53||</l>
</lg>
<pb n="245" />
<lg type="verse" xml:id="HV_18_54">
<l>pratyāsanne vīcibhaṅge muhūrtaṃ bimbāyātā kāpyakāśiṣṭa dhṛṣṭam|</l>
<l>utkīrṇoccaiḥ sphāṭikastambhabhittau spaṣṭākārā putrikeva sphurantī||54||</l>
</lg>
<lg type="verse" xml:id="HV_18_55">
<l>lekhāḥ sītā bibhratī madhyabhājaḥ subhrūranyā kāmakedārabhūmiḥ|</l>
<l>āpyāyiṣṭa preyaso hastapadmakṣiptairambhaḥśīkaraiḥ siktamūrtiḥ||55||</l>
</lg>
<lg type="verse" xml:id="HV_18_56">
<l>ścyotatpādālaktakāmbhastaraṅgavyāsaṅgenābaddharāgāṅghrivaktrāḥ|</l>
<l>rodholekhāvartino dhārtarāṣṭrāstāsāmagre rājahaṃsā ivāsan||56||</l>
</lg>
<lg type="verse" xml:id="HV_18_57">
<l>kallolaughābhyāhatebhyastadānīṃ tadgātrebhyaścyotatā candanena|</l>
<l>nītaṃ lāvaṇyāmṛteneva gaurīṃ chāyāmāsīdambu saṃdigdhaphenam||57||</l>
</lg>
<lg type="verse" xml:id="HV_18_58">
<l>visrastaḥ sankautukenāgrabhāñji vyālolāgraḥ kāminīkeśahastaḥ|</l>
<l>vistāratvaṃ vīcijālena nītaḥ padmānīvājīgaṇanirjhariṇyāḥ||58||</l>
</lg>
<lg type="verse" xml:id="HV_18_59">
<l>vyātyukṣīccāpreritenāmbhasārātsiktā kācitpreyasā na pratīpam|</l>
<l>prāgalbhiṣṭāhantumenaṃ navoḍhā hrīrvaiyātyaṃ hanti lajjādhanānām||59||</l>
</lg>
<lg type="verse" xml:id="HV_18_60">
<l>sthūlocchvāsā nirbharaṃ vādayantī gāḍhotkampoccaistarāṃ dantavīṇām|</l>
<l>śītārta nu prāptakāmajvarā nu bhreje romāñcāñcitāṅgī natabhrūḥ||60||</l>
</lg>
<lg type="verse" xml:id="HV_18_61">
<l>spaṣṭapreṅkhatpakṣmaśobhābhirāmairnetraiḥ strīṇāṃ dikṣu kāntiṃ kiradbhiḥ|</l>
<l>phullannīlāmbhoruhaiśca sravantyāḥ saṃgharṣeṇa vyāvahāsīva tene||61||</l>
</lg>
<lg type="verse" xml:id="HV_18_62">
<l>aspardhiṣṭāmbhoruhaṃ yattaruṇyā vaktreṇārācchāyayā jīyamānam|</l>
<l>tatsaṃvavre nirjhariṇyā tadānīṃ phenavrātairvrīḍayevonmiṣadbhiḥ||62||</l>
</lg>
<pb n="246" />
<lg type="verse" xml:id="HV_18_63">
<l>abhrājiṣṭa prerito mūrdhni bhartuḥ sīmantinyā majjanārambhanāṭye|</l>
<l>kampodrekānnirgalattoyaśeṣaḥ phenavrātaḥ pāṇḍupuṣpāñjaliśrīḥ||63||</l>
</lg>
<lg type="verse" xml:id="HV_18_64">
<l>vicchinnānāṃ tārahārāvalīnāṃ lagnairambhaḥ śīkarairunmiṣadbhiḥ|</l>
<l>pratyājahre śrīḥ puraṃdhristaneṣu svacchairyogaḥ saṃpade kasya nasyāt||64||</l>
</lg>
<lg type="verse" xml:id="HV_18_65">
<l>mā drākṣurmāṃ bhraṣṭamanyāni bhīroḥ karṇotsaṅgādutpalānyambhasīti|</l>
<l>hrīteneva kvāpi saṃcintya vīcikṣobhājjagme karṇapūrotpalena||65||</l>
</lg>
<lg type="verse" xml:id="HV_18_66">
<l>chāyāṃ bibhradvāsare 'pyakṣataśrīśchātodaryā gamyarūpo na rāhoḥ|</l>
<l>nidrātaṅkaṃ paṅkajānāmakurvanvyadyotiṣṭāpūrva evānanenduḥ||66||</l>
</lg>
<lg type="verse" xml:id="HV_18_67">
<l>vaktracchāyānirjitāmbhojaśobhaṃ roṣeṇeva strījanasyekṣaṇāni|</l>
<l>ambhaścakre vīcidhautāñjanāni svalpaḥ prītyai viprakāro 'pyarātau||67||</l>
</lg>
<lg type="verse" xml:id="HV_18_68">
<l>hārapreṅkhattāramuktāphalaughajyotsnājālavyājato nirbharatvāt|</l>
<l>asyandiṣṭevācchalāvaṇyavṛṣṭiṃ pīnottuṅgaḥ sundarīṇāṃ stanaughaḥ||68||</l>
</lg>
<lg type="verse" xml:id="HV_18_69">
<l>anyastrīdṛgdāhidhautāṅgarāgaspaṣṭapreṅkhatpāṇijārdrakṣatāṅkam|</l>
<l>chātodaryāśchādayantī kucāgraṃ sāsūyatvaṃ phenapālī cakāra||69||</l>
</lg>
<lg type="verse" xml:id="HV_18_70">
<l>niḥśvāsānāṃ saurabhādāpatiṣṇūnrolambaughānvārayantīḥ karāgraiḥ|</l>
<l>vyālolākṣī kācidāripsateva krīḍālolā kandukakṣepavṛttim||70||</l>
</lg>
<lg type="verse" xml:id="HV_18_71">
<l>pratyāsannāṃ kāṃcidambhojanālairālokyaiva preyasā hanyamānām|</l>
<l>bibhratyanyā vaktramābaddhakopātāmracchāyaṃ vivyathe 'nāhatāpi||71||</l>
</lg>
<lg type="verse" xml:id="HV_18_72">
<l>saṃgrathyādātkāṃcanāmbhojamālāṃ yāmudvoḍhā rāgabhājo ramaṇyāḥ|</l>
<l>ploṣaṃ cakre sā nikārānalasya jvālevānyastrīdṛśorvisphurantī||72||</l>
</lg>
<pb n="247" />
<lg type="verse" xml:id="HV_18_73">
<l>kiṃ padmo 'sau līnabhṛṅgo 'ṅganāyāḥ kiṃ vā hastaḥ sendranīlormikāṅkaḥ|</l>
<l>maṅktvā toye kāntayotkṣiptamitthaṃ saṃśiśye 'nyaḥ pāṇimālokya dūrāt||</l>
</lg>
<lg type="verse" xml:id="HV_18_74">
<l>preṅkhannārādutthito vīcibhaṅgairadhyārūḍhaḥ śīkaraughaḥ stanāgram|</l>
<l>gaṇḍābhogaṃ cumbati smāṅganāyāḥ kaḥ syānnoccaiḥsthānalābho guṇāya||74||</l>
</lg>
<lg type="verse" xml:id="HV_18_75">
<l>bhūtārthaiva śreyasī nanvabhikhyāḥ kor 'tho 'mībhiścintayetīva tāsām|</l>
<l>oṣṭhādakṣṇoryāvakaṃ kajjalaughaṃ toyaṃ ninye candanaṃ ca stanāgrāt||75||</l>
</lg>
<lg type="verse" xml:id="HV_18_76">
<l>vīkṣya bhraṣṭaṃ karṇapūrīkṛtaṃ sallīlāvatyāḥ phullanīlāravindam|</l>
<l>citraṃ yanme nāpadeṣeti toṣānnṛttārambhīvābjabhūrmau cakampe||76||</l>
</lg>
<lg type="verse" xml:id="HV_18_77">
<l>sīmantinyā niṣpatantī mukhendoḥ pātuṃ lāvaṇyāmṛtasyeva dṛṣṭim|</l>
<l>nirbhinnaṃ satkairavaṃ vīcibhaṅgairvyādādārādādarādānanāgram||77||</l>
</lg>
<lg type="verse" xml:id="HV_18_78">
<l>rugṇonnidrāmbhojakhaṇḍāstadānīṃ mandākinyāḥ kṣobhamāpādayantīḥ|</l>
<l>sānusvārairniḥsvanairbhṛṅgacakraṃ saṃbhramyeva bhrāmyadagre nyaṣedhīt||78||</l>
</lg>
<lg type="verse" xml:id="HV_18_79">
<l>vīcivrātābhyāhataḥ kuṇḍalāgraspaṣṭāghātakvāṇaramyaṃ ramaṇyāḥ|</l>
<l>astraṃsiṣṭa svāśrayātkarṇapūraḥ pātyante no ke jalaughaiḥ suvṛttāḥ||79||</l>
</lg>
<lg type="verse" xml:id="HV_18_80">
<l>yā paryāse yoṣitāṃ candanāmbhaḥ prāleyaughenābhipatya sravantyām|</l>
<l>netrāṇyārātsaiva raktāravindacchāyāsāmyātpāṭalānyālalambe||80||</l>
</lg>
<lg type="verse" xml:id="HV_18_81">
<l>prabhraṣṭaḥ sankarṇapūrastadānīṃ dhāmātmīyaṃ sindhutoyāvilaśrīḥ|</l>
<l>bhūyo nādhyāropyate smāṅganābhiḥ pratyāpattirbhraṃśabhājāṃ durāpā||81||</l>
</lg>
<lg type="verse" xml:id="HV_18_82">
<l>līlāmbhojātpakṣmadhūliḥ piśaṅgī no tanvaṅgyā manmathaṃ nādidīpat|</l>
<l>candrottaṃsasyeva netrāttṛtīyādagnijvālābhyutthitā visphurantī||82||</l>
</lg>
<lg type="verse" xml:id="HV_18_83">
<l>vīcikṣobhādujjihānaṃ muhūrtaṃ bimbauṣṭhīnāṃ baudbudaṃ cakravālam|</l>
<l>aikṣiṣṭārādvaktracandrānusārijyotiścakracchāyamacchaṃ yuvaughaḥ||83||</l>
</lg>
<pb n="248" />
<lg type="verse" xml:id="HV_18_84">
<l>hāraiḥ prāptāḥ spaṣṭaguñjāphalasrakchāyaiḥ śobhāṃ kuṅkumāmbhaḥ piśaṅgaiḥ|</l>
<l>tāḥ padminyāḥ patrapālīṃ vasānā līlāmūhuḥ śābarīṇāṃ vadhūnām||84||</l>
</lg>
<lg type="verse" xml:id="HV_18_85">
<l>nirjityāpi cchāyayā locanānāmambhojaughaṃ tasthuṣīstāstadānīm|</l>
<l>mūḍho lokaḥ pa"kajākṣīrabocaddurlaṅghyāho rūḍharūpā pratītiḥ||85||</l>
</lg>
<lg type="verse" xml:id="HV_18_86">
<l>vyaktaṃ netracchāyayā jīyamānaṃ lajjāveśāddṛṣṭimārgaṃ jihāsat|</l>
<l>mandākinyāmāhataṃ vīcibhaṅgairaspandiṣṭendīvaraṃ sundarīṇām||86||</l>
</lg>
<lg type="verse" xml:id="HV_18_87">
<l>vīcikṣobhādutthitaḥ phenapuñjo viṣvagvyāptavyāyataśroṇibimbaḥ|</l>
<l>sīmantinyā nyasyamāno muhūrtaṃ śobhāṃ bheje pāṇḍucaṇḍātakasya||87||</l>
</lg>
<lg type="verse" xml:id="HV_18_88">
<l>prabhraṣṭānāmaṃśukānāṃ tadānīṃ phenavrātairvīcibhaṅgacchaṭotthaiḥ|</l>
<l>lagnairārātstrījanasya staneṣu prāpi sthānyādeśasaṃbandhilakṣmīḥ||88||</l>
</lg>
<lg type="verse" xml:id="HV_18_89">
<l>prāptābhikhyā muktaśaithilyabhāgbhirveṇīdaṇḍairdrāghimāṇaṃ dadhānaiḥ|</l>
<l>kṣepotkṣepāyastapādāravindavrātāghātapreṅkhadūrbhipratānam||89||</l>
</lg>
<lg type="verse" xml:id="HV_18_90">
<l>sthūlābhogaiḥ kṛṣṇamāṇā nitambaistoyasyāntastāḥ stanaiścātituṅgaiḥ|</l>
<l>kṛcchrātklāmyanmadhyadoḥkandalīkāḥ saṃplutyārādvallabhānāliliṅguḥ||90|| </l>
</lg>
<p xml:id="HV_18_90p">
(yugalakam)
</p>
<lg type="verse" xml:id="HV_18_91">
<l>bimboṣṭhīnāṃ vibhramā hāriṇo 'tha drāganyonyāsaktahastāravindāḥ|</l>
<l>niryāntīnāṃ jāhnavīraṅgabhūmeḥ piṇḍībandhā nartakīnāmivāsan||91||</l>
</lg>
<lg type="verse" xml:id="HV_18_92">
<l>bhāti sma kāntamiva kāpi rasādidṛkṣu-</l>
<l>rāviṣkṛtekṣaṇacatuṣṭayamānanendum|</l>
<l>nirdhautapattraracanācchakapolabhāga-</l>
<l>bhittidvayapratimitotpalamudvahantī||92||</l>
</lg>
<lg type="verse" xml:id="HV_18_93">
<l>kalloladolanadalatkanakāravinda-</l>
<l>pakṣmāvalīlulitasāndraparāgapiṅgam|</l>
<pb n="249" />
<l>strīṇāṃ payaḥ priyakarairabhinudyamāna-</l>
<l>mantaḥ kṛtāsthamapi rañjayati sma cetaḥ||93||</l>
</lg>
<lg type="verse" xml:id="HV_18_94">
<l>tāsāṃ kucasthalavimardavijarjarāmbu-</l>
<l>vīcicchaṭāśiśiraśīkarabindukīrṇe|</l>
<l>sparśādalakṣyata kuśeśayinīpalāśa-</l>
<l>garbhe viśīrṇanavamauktikahārapaṅktiḥ||94||</l>
</lg>
<lg type="verse" xml:id="HV_18_95">
<l>pratyagramajjanarasārdratayā gurūṇi</l>
<l>lālāṭabhittiluṭhitānyalakāni tāsām|</l>
<l>āghrātumutpalamivāmalagaṇḍabhitti-</l>
<l>bimbāgataṃ vikacakomalapattramīṣuḥ||95||</l>
</lg>
<lg type="verse" xml:id="HV_18_96">
<l>antaḥ praviśya makarandarasaṃ pipāsu-</l>
<l>rnārīkucasya navagauraruco 'ṅghripātaiḥ|</l>
<l>nidrālukāñcanakuśeśayaśaṅkicetāḥ</l>
<l>śliṣyanmuhurmadhukaro mukhamullilekha||96||</l>
</lg>
<lg type="verse" xml:id="HV_18_97">
<l>lāvaṇyakāntisalilaplutamāpa lakṣmī-</l>
<l>mālakṣyakāntakarajakṣatarāji nāryāḥ|</l>
<l>vaptuṃ vapurlalitavibhramabījamuṣṭi-</l>
<l>mākṛṣṭasīramiva kāmakṛṣīvalena||97||</l>
</lg>
<lg type="verse" xml:id="HV_18_98">
<l>sindhorathobhayakarāgranipīḍitoda-</l>
<l>bhārādrakuntalakalāpamanoharābhiḥ|</l>
<l>nirdhautakajjalajalaughakadarthitāccha-</l>
<l>lāvaṇyakāntiparipāṇḍuragaṇḍabhābhiḥ||98||</l>
</lg>
<pb n="250" />
<lg type="verse" xml:id="HV_18_99">
<l>preṅkhannakhāṃśunikurumbaviḍambyamāna-</l>
<l>toyotkarastrutikarasthagitastanībhiḥ|</l>
<l>gāḍhocchvasajjahanalagnajalacchaṭārdra-</l>
<l>tanvaṃśukāhitagurūddharaṇakramābhiḥ||99||</l>
</lg>
<lg type="verse" xml:id="HV_18_100">
<l>vīcicchaṭāpaṭalapaṅkilaratnapaṭṭa-</l>
<l>sopānapaddhatipariskhalanākulābhiḥ|</l>
<l>tatkālasaṃbhramanilīnamanojñadatta-</l>
<l>hastāvalambamudatāri nitambinībhiḥ||100|| </l>
</lg>
<p xml:id="HV_18_100p">
(tilakam)
</p>
<lg type="verse" xml:id="HV_18_101">
<l>jaghanaphalakāsphālakṣubhyattaraṅgatateḥ kramā-</l>
<l>ttridaśasarito ratnakṣodasthalīpulināśrayāḥ|</l>
<l>nyavasata sitānyuttiryātha striyo vasanāni tā</l>
<l>jaladharakulānīva svacchāḥ śaraddivasaśriyaḥ||101||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye jalakrīḍāvarṇano nāmāṣṭādaśaḥ
sargaḥ|
</p>
</div>
<div n="19" type="chapter">
<p>
ekonaviṃśaḥ sargaḥ|
</p>
<lg type="verse" xml:id="HV_19_1">
<l>spaṣṭocchvasatkiraṇakesarasūryabimba-</l>
<l>vistīrṇakarṇikamatho divasāravindam|</l>
<l>śliṣṭāṣṭadigdalakalāmuṣāvatāra-</l>
<l>baddhāndhakāramadhupāvali saṃcukoca||1||</l>
</lg>
<lg type="verse" xml:id="HV_19_2">
<l>astādrigoracaraṃ ruruce cirāya</l>
<l>gorocanārucimarīci virocanasya|</l>
<pb n="251" />
<l>bimbaṃ dināntapavanāhatapuṇḍarīka-</l>
<l>paryastapakṣmarajaseva vilaṅghyamānam||2||</l>
</lg>
<lg type="verse" xml:id="HV_19_3">
<l>sindhau kusumbhakusumastabakābhitāmra-</l>
<l>mājihmakānti tapanaḥ pratibimbitaṃ sat|</l>
<l>saṃpaśyati sma nijamaṇḍalamastakūṭa-</l>
<l>saṃghaṭṭabhagnarathakāñcanacakraśaṅkī||3||</l>
</lg>
<lg type="verse" xml:id="HV_19_4">
<l>prāpte kramādvalanapuñjitadigvibhāga-</l>
<l>vikṣiptadīptikusumakṣapitāyatitvam|</l>
<l>astādrimūrdhani babandha sarojabandhu-</l>
<l>bandhūkaśekharamatho divasāvadhiśrīḥ||4||</l>
</lg>
<lg type="verse" xml:id="HV_19_5">
<l>astāvalambiravibimbatayodayādri-</l>
<l>cūḍonmiṣatsakalacandratayā ca sāyam|</l>
<l>saṃdhayapranṛttaharavādyagṛhītakāṃsya-</l>
<l>tāladvayeva samalakṣyata nākalakṣmīḥ||5||</l>
</lg>
<lg type="verse" xml:id="HV_19_6">
<l>pratyagrarāgaghaṭanendukalākirīṭa-</l>
<l>śailādhirājasutayoriva gāḍhasaṃpat|</l>
<l>saṃdhyāhitātha divasakṣapayoḥ śarīra-</l>
<l>bhāgadvayāviralavṛttirajṛmbhata śrīḥ||6||</l>
</lg>
<pb n="252" />
<lg type="verse" xml:id="HV_19_7">
<l>saṃdhyāpravṛttirudhirāruṇasāndradhātu-</l>
<l>dhūlicchaṭākapiśitāmbaradigvibhāgā|</l>
<l>adhyamburāśi giripaṅktiriva nyapapta-</l>
<l>dabhyāpatatkuliśatākulitā dinaśrīḥ||7||</l>
</lg>
<lg type="verse" xml:id="HV_19_8">
<l>preṅkhatkulāyakalanonmukhapattricakra-</l>
<l>kolāhalākulaviśaṅkaṭadiglatāgraḥ|</l>
<l>tigmāṃśupātaviśadākṛtidūradṛśya-</l>
<l>cchāyāpatho 'dhiniśambarapādapo 'bhūt||8||</l>
</lg>
<lg type="verse" xml:id="HV_19_9">
<l>prāpte 'staśailaśikharasthitimuṣṇabhāsi</l>
<l>lokānusārasaralatvajuṣo nalinyaḥ|</l>
<l>saṃdhyāṃ sasaṃbhramamavandiṣateva sāya-</l>
<l>mātāmrakorakakarāñjalijālabandhāḥ||9||</l>
</lg>
<lg type="verse" xml:id="HV_19_10">
<l>saṃdhyātapāruṇitapārśvataṭāvalambi-</l>
<l>bimbaikadeśajaladaḥ kṣaṇamastaśailaḥ|</l>
<l>vajravraṇānanagalatkṣatajokṣitārdha-</l>
<l>vicchinnaviślathapatattra ivāvabhase||10||</l>
</lg>
<lg type="verse" xml:id="HV_19_11">
<l>abhyeyuṣaḥ pariṇatiṃ samayakrameṇa</l>
<l>sāyaṃ nabhaḥsarasi vāsarapaṅkajasya|</l>
<l>srastāṃśupakṣmaravimaṇḍalabījakoṣa-</l>
<l>cakraṃ babhāra paridhūsarapīvaratvam||11||</l>
</lg>
<lg type="verse" xml:id="HV_19_12">
<l>tuṅgāvakāśaracitasthitimātapasya</l>
<l>śeṣaṃ samutsukatayeva didṛkṣamāṇāḥ|</l>
<pb n="253" />
<l>utkaṃdharā iva sarojabhuvo babhūvu-</l>
<l>runnamrakorakakarālitapuṇḍarīkāḥ||12||</l>
</lg>
<lg type="verse" xml:id="HV_19_13">
<l>ākṛṣyamāṇamiva paścimadigvibhāga-</l>
<l>baddhāspadadviradadīrghakarārgalena|</l>
<l>tārācchabuddhbudakarālanabhastaṭāka-</l>
<l>raktāmbujaṃ tapanabimbamalambatārāt||13||</l>
</lg>
<lg type="verse" xml:id="HV_19_14">
<l>paryastamastagiri sānuni sāndrasāṃdhya-</l>
<l>rāgāruṇacchavi sahastramarīcibimbam|</l>
<l>kaṃdarpakopitaharasphuritānalārci-</l>
<l>rūrdhvākṣitārakatirohitabhedamāsīt||14||</l>
</lg>
<lg type="verse" xml:id="HV_19_15">
<l>āvirbhavattimirasaṃvalanānuviddha-</l>
<l>saṃdhyāṃśudhūsaravipāṭalamuṣṇadhāmnaḥ|</l>
<l>bhāti sma niḥśvasitadhumaśikhāvakīrṇa-</l>
<l>vistīrṇaśe.aphaṇaratnaviḍambi bimbam||15||</l>
</lg>
<lg type="verse" xml:id="HV_19_16">
<l>muktāmbarastimirataskaralupyamāna-</l>
<l>lakṣmīmalīmasaruciḥ prakaṭopaghātaḥ|</l>
<l>ahnāya vāsarahitasphuṭalohitaśrī-</l>
<l>ruṣṇāṃśurastagirikānanamabhyavikṣat||16||</l>
</lg>
<lg type="verse" xml:id="HV_19_17">
<l>sindūrarājiṣu ghanaṃ sphuradanyavarṇa-</l>
<l>bhedeṣvalakṣyamadhimandirabhitticitram|</l>
<pb n="254" />
<l>bhāti sma nirjitajaracchukaghoṇaśoṇa-</l>
<l>rāgolbaṇacchavi raveḥ karacakravālam||17||</l>
</lg>
<lg type="verse" xml:id="HV_19_18">
<l>ābhāsatāmbaratalaṃ divasāvamāna-</l>
<l>rāgāruṇacchavi viḍambayadambu sindhoḥ|</l>
<l>bhaṅgābhiyuktamadhukaiṭabhahastidhūta-</l>
<l>vaikuṇṭhanābhinalinodaradhūlipiṅgam||18||</l>
</lg>
<lg type="verse" xml:id="HV_19_19">
<l>adhyūṣuṣaḥ sapadi candrakiṇo nivāsa-</l>
<l>yaṣṭiṃ śanairnijabharānamitāgrabhāgām|</l>
<l>saṃdhyātapo nayati karburatāṃ svakaṇṭha-</l>
<l>mullāsitasphuritacandrakacakravālaḥ||19||</l>
</lg>
<lg type="verse" xml:id="HV_19_20">
<l>uttānakūrmakaraṇisphuraduṣṇaraśmi-</l>
<l>bimbā śanaiḥ saridiva sphuṭapattrinādā|</l>
<l>astāvanīdhraśikharānnipapāta dhātu-</l>
<l>paṅkāruṇātapajalā jaladhau dinaśrīḥ||20||</l>
</lg>
<lg type="verse" xml:id="HV_19_21">
<l>vicchāyatāmabhajata kṣaṇadāvatāra-</l>
<l>sāndrībhavattimiradhūsaritāruṇaśrīḥ|</l>
<l>dhūmacchaṭābhihatavidrumadaṇḍakhaṇḍa-</l>
<l>saṃvāditāṃ dinakarasya dadhatkaraughaḥ||21||</l>
</lg>
<lg type="verse" xml:id="HV_19_22">
<l>tuṅgātmatāsadṛśamadhyavajahnuṣo 'sta-</l>
<l>śailasya tasya nidhanaṃ vrajatu pratiṣṭhā|</l>
<l>ālambito 'mbaratalātpatatā karaughaiḥ</l>
<l>sindhau na yaḥ saha sahastrarucā nyapaptat||22||</l>
</lg>
<pb n="255" />
<lg type="verse" xml:id="HV_19_23">
<l>tejaḥ prakarṣaparihānimupeyivāṃsa-</l>
<l>mārātpradoṣatamasābhibubhūṣyamāṇam|</l>
<l>ambhonidhau tapanamanvapataddinaśrī-</l>
<l>rekātmatāṃ vidadhatāmidameva yuktam||23||</l>
</lg>
<lg type="verse" xml:id="HV_19_24">
<l>ārūḍhamārdavamupāmbudhilambamāna-</l>
<l>bimbaḥ krameṇa nipatanravirantarikṣāt|</l>
<l>ullāsitatsalilatuṅgataraṅgabhaṅga-</l>
<l>saṃsargajātajaḍimeva babhāra tejaḥ||24||</l>
</lg>
<lg type="verse" xml:id="HV_19_25">
<l>vistraṃsamānakapilāṃśuśikhāsahastra-</l>
<l>viṣpandisāndrarudhirastruti sūryabimbam|</l>
<l>chinnaṃ javājjalanidhau nipapāta kāla-</l>
<l>khaḍgena visphuritamahna ivottamāṅgam||25||</l>
</lg>
<lg type="verse" xml:id="HV_19_26">
<l>gaurīva gaurakaraśekharakaṇṭhapīṭha-</l>
<l>baddhāspadātanuviṣachavilaṅghitaśrīḥ|</l>
<l>śyāmībabhūva jaladhau kaladhautakāṣa-</l>
<l>piṅgacchavistimirasaṃvalitātha saṃdhyā||26||</l>
</lg>
<lg type="verse" xml:id="HV_19_27">
<l>antarvivikṣuriva bhānumato rathāśva-</l>
<l>paṅktiḥ sphuratsalilasairibharoṣadṛṣṭā|</l>
<l>śvāsānilaiḥ sapadi jarjarayāṃcakāra</l>
<l>sindhorjalaṃ vidhutaphenilavīcicakram||27||</l>
</lg>
<lg type="verse" xml:id="HV_19_28">
<l>uccikṣipe 'vataratāmadhisindhu padma-</l>
<l>bandhoravāṅmukhatayā sthagitekṣaṇaśrīḥ|</l>
<pb n="256" />
<l>sevārasādiva taraṅgasamīraṇena</l>
<l>karṇaprakīrṇakaśikhānikaro harīṇām||28||</l>
</lg>
<lg type="verse" xml:id="HV_19_29">
<l>preyāṃsamarkamiva dṛṣṭipathavyatīta-</l>
<l>mantarvikalparacitākṛtimīhamānāḥ|</l>
<l>premṇā vilokayitumaskhalitena cakru-</l>
<l>rambhojanetravinimīlanamambujinyaḥ||29||</l>
</lg>
<lg type="verse" xml:id="HV_19_30">
<l>śyāmāvatārasamayena malīmasatva-</l>
<l>māseduṣā sthagitatigmamarīcirociḥ|</l>
<l>sallohakāntamaṇineva tadāndhakāra-</l>
<l>kālāyasaṃ prasabhamācakṛṣe purastāt||30||</l>
</lg>
<lg type="verse" xml:id="HV_19_31">
<l>tāvatkrameṇa dayitarkaviyogajanma-</l>
<l>dāhajvaravyathitadigvanitākarāstaiḥ|</l>
<l>kṣmāmaṇḍalaṃ vigalitāñjanabāṣpatoya-</l>
<l>leśotkarairiva tamaḥśakalaiḥ pupūre||31||</l>
</lg>
<lg type="verse" xml:id="HV_19_32">
<l>klāntaṃ divākarakarālakarābhiṣaṅgā-</l>
<l>cchāyāmaśiśriyadatho timiraṃ taruṇām|</l>
<l>līlāniṣaṇṇavinimīlitalocanārdha-</l>
<l>romanthamantharasamūracamūracakram||32||</l>
</lg>
<lg type="verse" xml:id="HV_19_33">
<l>chāyāpathaistimirasaṃvalanānubandha-</l>
<l>nirvyāmadīrghavikaṭaiḥ kṣitipīṭhapṛṣṭham|</l>
<pb n="257" />
<l>śārībabhūva patite taraṇau kalinda-</l>
<l>kanyāviveṣṭanavibhinnajalaughakalpaiḥ||33||</l>
</lg>
<lg type="verse" xml:id="HV_19_34">
<l>mandānilāhati taraṅgitakesarāgra-</l>
<l>raktāravindamakarandasapitilagnāḥ|</l>
<l>bhagne 'hani bhramarasaṃhatayaḥ prasasru-</l>
<l>reṣyanniśātimirapatticamūyamanāḥ||34||</l>
</lg>
<lg type="verse" xml:id="HV_19_35">
<l>astādripārśvamupajagmuṣi tigmabhāsi</l>
<l>jānīta śītakiraṇo 'bhyudito na veti|</l>
<l>cārā ivātha rajanītimiraprayuktā-</l>
<l>śceruściraṃ caraṇabhūmiṣu cañcarikāḥ||35||</l>
</lg>
<lg type="verse" xml:id="HV_19_36">
<l>prāpte 'staśailaśikharaṃ taraṇāvabaddha-</l>
<l>sāndrānubandhatamaso 'pyabhavanvanāntāḥ|</l>
<l>saṃcāriṣaṭcaraṇacakragṛhītadāna-</l>
<l>gaṇḍūṣagaṇḍagurugandhagajāndhakārāḥ||36||</l>
</lg>
<lg type="verse" xml:id="HV_19_37">
<l>bhāsvacchavirbhuvanaveśmagataḥ śaśāma</l>
<l>yāvatpataṅgapatanāddivasapradīpaḥ|</l>
<l>tāvatkuto 'pyudabhavannayanopaghāta-</l>
<l>dakṣaṃ maṣīmalamalīmasamandhakāram||37||</l>
</lg>
<lg type="verse" xml:id="HV_19_38">
<l>naktaṃ niṣetuṣi tuṣāravipakṣabhāsi</l>
<l>śūrairivāsamasamīkaraṇapragalbhaiḥ|</l>
<pb n="258" />
<l>dyaurlohajālamalinaistarasā tamobhi-</l>
<l>rātastare diśi diśi stimitānubandhaiḥ||38||</l>
</lg>
<lg type="verse" xml:id="HV_19_39">
<l>deśāntarapravasanapravaṇoṣṇaraśmi-</l>
<l>cintānubandhavaśajaihayajuṣo nalinyāḥ|</l>
<l>āsīnnikocabharajihmitapakṣmamāla-</l>
<l>māmīlitabhramaratārakamabjanetram||39||</l>
</lg>
<lg type="verse" xml:id="HV_19_40">
<l>ālagnanaiśajalabindughanāndhakāra-</l>
<l>jālena kajjalarucā janalocanānām|</l>
<l>rūpāvalokanasukhaṃ prasabhādahāri</l>
<l>kiṃ vā śubhaṃ prabhavato malinātmanaḥ syāt||40||</l>
</lg>
<lg type="verse" xml:id="HV_19_41">
<l>ākrāntatārakanirargalajṛmbhamāṇa-</l>
<l>tārāvatītimiraviplavadhūsarāndhāḥ|</l>
<l>aklībiṣurbhuvanarūpanirūpaṇe 'tha</l>
<l>saṃmīlitā iva dṛśaḥ sakalā janānām||41||</l>
</lg>
<lg type="verse" xml:id="HV_19_42">
<l>chāyāṃ krameṇa sakalāmatha kānanānāṃ</l>
<l>sūryāṃśuśeṣaśabalāṃ samatāṃ nayadbhiḥ|</l>
<l>saṃhārameghamalinairatimeduratva</l>
<l>māsādya saṃpaṣṭacire kakubhastamobhiḥ||42||</l>
</lg>
<pb n="259" />
<lg type="verse" xml:id="HV_19_43">
<l>vyaktopakāramadhunā sthagitāsu dikṣu</l>
<l>preyogṛhaṃ sukhamalakṣitameva yāmaḥ</l>
<l>dhammillabandharucirairabhisārikābhiḥ</l>
<l>premṇā tamaściramitīva śirobhirūhe||43||</l>
</lg>
<lg type="verse" xml:id="HV_19_44">
<l>draṃṣṭrākarālapṛthupotratalāvalagna-</l>
<l>kāsārapaṅkakaluṣāḥ salilādudasthuḥ|</l>
<l>grastārdhacandraśakalā bahalāndhakāra-</l>
<l>kūṭā ivātha vanasūkarayūthanāthāḥ||44||</l>
</lg>
<lg type="verse" xml:id="HV_19_45">
<l>ābaddhapadmamukulāñjali yācito mā-</l>
<l>mutsṛjya saṃprati gataḥ kathamaṃśumālī|</l>
<l>antarniruddhamadhupakvaṇitairitīva</l>
<l>svapnāyate sma nalinī niśi labdhanidrā||45||</l>
</lg>
<lg type="verse" xml:id="HV_19_46">
<l>visrastakesaravibhāvitabījakoṣa-</l>
<l>mūlaślathapraviralāntarapāṇḍupattram|</l>
<l>kṛcchreṇa baddhamukulaṃ saralorudīrgha-</l>
<l>nālaṃ karālamabhavajjaraṭhāravindam||46||</l>
</lg>
<lg type="verse" xml:id="HV_19_47">
<l>śliṣyaddalāgraghaṭitakṣaṇadodabindu-</l>
<l>viṣyandakardamitakesaradhūlijālam|</l>
<l>gambhīrakukṣikuharakramapuñjyamāna-</l>
<l>saugandhyabandhamaravindavanaṃ nidadrau||47||</l>
</lg>
<lg type="verse" xml:id="HV_19_48">
<l>śyāmāmukhe śaśikarairdalitaṃ na tāva-</l>
<l>dīṣatprasāritapalāśapuṭaṃ dvirephaiḥ|</l>
<pb n="260" />
<l>ityañjasā na vicakāsa na saṃcukoca</l>
<l>paryākulaṃ kumudakānanacakravālam||48||</l>
</lg>
<lg type="verse" xml:id="HV_19_49">
<l>saṃkocasaṃhṛtadalasphuṭalakṣyamāṇa-</l>
<l>dūrāntarālanavakuṅmalacakravālam|</l>
<l>śītāṃśupādaparimarśaghṛṇāmivāpya</l>
<l>lakṣmīrmumoca śanakaiḥ kamalākarāṅkam||49||</l>
</lg>
<lg type="verse" xml:id="HV_19_50">
<l>preṅkhatkarālaparipāṇḍupalāśapaṅkti-</l>
<l>saṃdhānarājiśabalīkṛtapṛṣṭhabhāgam|</l>
<l>bhāti sma dṛśyamukulānanarandhrapīta-</l>
<l>jyotsnāvinirgamanamārgamivāravindam||50||</l>
</lg>
<lg type="verse" xml:id="HV_19_51">
<l>kṛcchreṇa mīlanamavāpa viśīrṇajīrṇa</l>
<l>parṇotkaraślathavilambitapakṣmamālam|</l>
<l>vistāridhūsaraharicchavibījakoṣa</l>
<l>cakraṃ purāṇakamalaṃ kamalākarāṅke||51||</l>
</lg>
<lg type="verse" xml:id="HV_19_52">
<l>prātaḥ samāgamasukhānubhavaṃ vidhāya</l>
<l>cetasyanīyata niśā rabhasena kokaiḥ|</l>
<l>kṛcchrādviyogacakitaistu dinaṃ vyalaṅghi</l>
<l>duḥkhe sukhaṃ bhavati sādhu sukhe na duḥkham||52||</l>
</lg>
<lg type="verse" xml:id="HV_19_53">
<l>abhyunmiṣadvikaṭakuṅmalapuṇḍarīka-</l>
<l>garbhoṣaruddhamadhupakvaṇitānubandhaiḥ|</l>
<l>antarmukhaskhalitaghoṣamivendupāda</l>
<l>bhagnātapaklamamaśerata paṅkajinyaḥ||53||</l>
</lg>
<pb n="261" />
<lg type="verse" xml:id="HV_19_54">
<l>tāvannirargalamudaidamalātmamūrti-</l>
<l>kalmāṣitāmbaratalaṃ gṛhacakravālam|</l>
<l>sūryendumaṇḍalasamudrakavāṭakoṣa-</l>
<l>viśleṣakīrṇanavaratnakaṇānukāri||54||</l>
</lg>
<lg type="verse" xml:id="HV_19_55">
<l>bhāsvanniśīthavanapuṣpakadambakena|</l>
<l>nākāmburāśijalabudbudajālakena|</l>
<l>brahmāsṇḍaśuktipuṭamauktikamaṇḍalena</l>
<l>bhūṣāṃ niśoḍunikareṇa parāmadhāsīt||55||</l>
</lg>
<lg type="verse" xml:id="HV_19_56">
<l>nīhāragauraśiśirāṃśumarīcirāśi-</l>
<l>nirbhinnanaiśanibirīsatamaḥ prabandham|</l>
<l>ālakṣyata sphuritatārakacakravāla-</l>
<l>śārīkṛtaṃ vitatavibhramamantarikṣam||56||</l>
</lg>
<lg type="verse" xml:id="HV_19_57">
<l>lakṣmīṃdadhanti śabalīkṛtadigvibhāga-</l>
<l>raśmicchaṭāpaṭalabhinnatamāṃsyamandam|</l>
<l>jyotīṣiṃ rātriratimāṃsalabhāṃsyasūta</l>
<l>ratnāni kalpataruvalīrivollasantī||57||</l>
</lg>
<lg type="verse" xml:id="HV_19_58">
<l>niṣpiṣṭaśailavinighṛṣṭayugādighṛṣṭi-</l>
<l>daṃṣṭrāgrakoṭiparimaṇḍalasaṃniveśam|</l>
<l>kṣīrodaśīkarakaṇacchavi śāritābhraṃ</l>
<l>vyabhrājatātha nabhasi grahacakravālam||58||</l>
</lg>
<pb n="262" />
<lg type="verse" xml:id="HV_19_59">
<l>utsṛjya harmyaśikharāṇi nivāsayaṣṭi-</l>
<l>koṭipratiṣṭhacaraṇairgṛhakekisārthaiḥ|</l>
<l>uddhūtacandrakavitānavitanyamāna-</l>
<l>cchāyāchalena vavṛṣe ghanamandhakāram||59||</l>
</lg>
<lg type="verse" xml:id="HV_19_60">
<l>kālāguruprakaraklṛptavicitrapattra-</l>
<l>bhaṅge payodharataṭe kabarīṣu līnam|</l>
<l>vyutthānamutpaladṛśāṃ śitiratnaśāra-</l>
<l>bhūṣāspadeṣu timiraṃ vidadhāvivendoḥ||60||</l>
</lg>
<lg type="verse" xml:id="HV_19_61">
<l>kṣoṇīnirokajaṭhareṣu viśaṅkaṭeṣu</l>
<l>naiśaṃ tamaḥ stimitatāmabhitastathāpat|</l>
<l>vispaṣṭamaihiṣata palvalapaṅkamoha-</l>
<l>mugdhā yathā mahiṣasaṃhatayo 'vagāḍhum||61||</l>
</lg>
<lg type="verse" xml:id="HV_19_62">
<l>saṃdhyātapacchuraṇapiṅgamarudvidhūta-</l>
<l>vistārikesaraśikhairvanamadhyabhāgbhiḥ|</l>
<l>suptotthitairvigalite 'hani puṇḍarīkai-</l>
<l>rekairajṛmbhi rabhasādaparairnidadre||62||</l>
</lg>
<lg type="verse" xml:id="HV_19_63">
<l>vistīrṇadantaparighasphuradaṃśurāśi-</l>
<l>sīmantyamānatimireṣu madāmbu pātum|</l>
<l>līnaṃ kaṭeṣu kṛtadṛṣṭivighātahṛṣṭi-</l>
<l>dhṛṣṭaṃ śilīmukhagaṇairvanakuñjarāṇām||63||</l>
</lg>
<lg type="verse" xml:id="HV_19_64">
<l>niṣṭyūtakajjalakarālaśikhaṇḍakhaṇḍai-</l>
<l>rutsaṅgavṛttimadhigamya niketanānām|</l>
<pb n="263" />
<l>senāhānubandhibhiradīpi dināvasāna-</l>
<l>saṃdhyārbhakairiva sarāgakaraiḥ pradīpaiḥ||64||</l>
</lg>
<lg type="verse" xml:id="HV_19_65">
<l>netrairivāñjanaparāgakaṇāvakīrṇa-</l>
<l>tūlīvinirgamanamārganibaddharekhaiḥ|</l>
<l>vātāyanairagurudhūpajadhūmalekhā-</l>
<l>niryāṇaliptaśikharairvibabhurgṛhāṇi||65||</l>
</lg>
<lg type="verse" xml:id="HV_19_66">
<l>nirbhidyamānamapi jālagavākṣamārga-</l>
<l>iryatpradīparucirājibhirandhakāram|</l>
<l>sāndrībabhūva bhavanodaradahyamāna-</l>
<l>kālāgurūtthaghanadhūmaśikhāvalībhiḥ||66||</l>
</lg>
<lg type="verse" xml:id="HV_19_67">
<l>śikhiviśikhacite purāntalagne smararipucāpa ivārkaraśmicakre|</l>
<l>asurakulamivātha cakranāmnāṃ hṛdayamadahyata viprayogadīnam||67||</l>
</lg>
<lg type="verse" xml:id="HV_19_68">
<l>prathamamadhidharitri cchinnaniḥśeṣamūlaṃ</l>
<l>tadanu śikhariśṛṅgavyaṅgyarāgānubandhanam|</l>
<l>plutamatha ghanavīthyāṃ ratnarāśīṃ vivakṣu-</l>
<l>staraṇirapacitaśrīrātapaṃ saṃjahāra||68||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye divasāvasānavarṇano
nāmaikonaviṃśaḥ sargaḥ|
</p>
</div>
<div n="20" type="chapter">
<pb n="264" />
<p>
viṃśaḥ sargaḥ|
</p>
<lg type="verse" xml:id="HV_20_1">
<l>lakṣmīṃ dadhāvudayaśailatirohitendu-</l>
<l>drāghiṣṭadīdhitiśikhābhujamañjarīkā|</l>
<l>bhauracchaviḥ surapaterath dikkrameṇa</l>
<l>nīlaprabhaṃ timirakañcukamutkṣipantī||1||</l>
</lg>
<lg type="verse" xml:id="HV_20_2">
<l>utpitsati sma divamabdhisarovagāha-</l>
<l>grastocchvasattimiraśevalavallarīkā|</l>
<l>velāvikīrṇamaṇiśuktiśatacchlen</l>
<l>potairiva vyanusṛtā śaśimūrtihaṃsī||2||</l>
</lg>
<lg type="verse" xml:id="HV_20_3">
<l>garbhīkṛtaurvaviṣamānalatāpadāha-</l>
<l>mūrcchānubandhaśamanopakṛtena tena|</l>
<l>tatkālatālatarutuṅgatarormiṇendu-</l>
<l>ranvāyi dūramiva saspṛhamabdhinārāt||3||</l>
</lg>
<lg type="verse" xml:id="HV_20_4">
<l>bibhratsalakṣya jaladhestalabhāgalagna</l>
<l>paṅkacchaṭāṅkamiva bimbamanuṣṇaraśmiḥ|</l>
<l>śyāmākalindatanayājalabudbudāccha-</l>
<l>tārāgaṇastabakitaṃ viyadārurukṣata||4||</l>
</lg>
<lg type="verse" xml:id="HV_20_5">
<l>vicchāyatāmakṛt yo mama bharturindo-</l>
<l>raṃśucchaṭābhirudayannavadhūya bimbam|</l>
<l>paśyāmi bhānumudadhau patitaṃ tamadri-</l>
<l>śṛṅgeṣvitīva navacandrikayādhyarohi||5||</l>
</lg>
<lg type="verse" xml:id="HV_20_6">
<l>tāvattiraskṛtakuśeśayakhaṇḍakānti-</l>
<l>niḥspandatārakaniśāmukhavartinīndoḥ|</l>
<pb n="265" />
<l>vispaṣṭāpāṭalima śailaśikhāśicumbi</l>
<l>saṃdhyā sudhāvisaravarṣi lileha bimbam||6||</l>
</lg>
<lg type="verse" xml:id="HV_20_7">
<l>ākṣiptatāmarasakānanacakravāla-</l>
<l>bhābhiḥ kramādudayaśailatirohitaśrīḥ|</l>
<l>indurniśatimiramaṇḍalabādhyamāna-</l>
<l>māśiśvasajjagadivordhvamukhairmayūkhaiḥ||7||</l>
</lg>
<lg type="verse" xml:id="HV_20_8">
<l>bhāti sma pakṣmakuṭilodayaśailaśṛṅga-</l>
<l>bhāgāspadābhinvakuṅkumapaṅkagaurī|</l>
<l>abhyāpatanmadanakūbaricakraśīrṇa-</l>
<l>māṇikyanemiśakalākṛtirindulekhā||8||</l>
</lg>
<lg type="verse" xml:id="HV_20_9">
<l>rejetarāmudayaśailaśikhāśrimūla-</l>
<l>lagnātha bhagnatimirā kuṭilā kalendoḥ|</l>
<l>raktāruṇā namucikaṇṭhavivartamāna-</l>
<l>phenacchaṭāvalayavibhramamāvahantī||9||</l>
</lg>
<lg type="verse" xml:id="HV_20_10">
<l>vispaṣṭalakṣmaśabalīkṛtamadhyabhāga-</l>
<l>bimbārdhatāmadhipatirdadhadoṣadhīnām|</l>
<l>viṣyandidānajalaśīkaraśāritābhra-</l>
<l>mātaṅgakarṇaśikharākṛtirāvirāsīt||10||</l>
</lg>
<lg type="verse" xml:id="HV_20_11">
<l>apsargavibhramabhṛti stimite 'ndhakāra-</l>
<l>rāśau diśaḥ sthagayati sphuṭapaṅkapīne|</l>
<l>uttiṣṭhaducchvasitakuṅkumakoṣagaura-</l>
<l>mālakṣyate sma kanakāṇḍamivendubimbam||11||</l>
</lg>
<pb n="266" />
<lg type="verse" xml:id="HV_20_12">
<l>vyaktāvacūlakaluṣodaramindubimba-</l>
<l>mābaddharāgamudayādrigataṃ vyarājat|</l>
<l>saṃvādinirgataviriñcavibhinnamadhya-</l>
<l>vaikuṇṭhanābhinalinotthitabījakoṣam||12||</l>
</lg>
<lg type="verse" xml:id="HV_20_13">
<l>ābaddharāgamudagādudayādrimūrdhni</l>
<l>naisargikīṃ dhavalatāmapahāya bimbam|</l>
<l>nirdhutakesaraparāgavilaṅghyamāna-</l>
<l>nidrāvibhuktakumudacchadagauramindoḥ||13||</l>
</lg>
<lg type="verse" xml:id="HV_20_14">
<l>cetoharasphuritakesaradantahāsa-</l>
<l>mudvīkṣitāḥ kumudinībhiradhipradoṣam|</l>
<l>rejuḥ kadarthanabhayādaravindavṛnda-</l>
<l>kāntyāśritā iva navoditacandrapādāḥ||14||</l>
</lg>
<lg type="verse" xml:id="HV_20_15">
<l>vispaṣṭacihnamudayādriviṭaṅkakūṭa-</l>
<l>saṃghaṭṭajarjaratayeva saradhramindoḥ|</l>
<l>bimbaṃ krameṇa vigalannavasāṃdhyarāga-</l>
<l>raktacchaṭaṃ nabhasi pāṇḍuratāmayāsīt||15||</l>
</lg>
<lg type="verse" xml:id="HV_20_16">
<l>nidrāvimuktanavatindukapāṇḍubhāsi</l>
<l>bimbe prasusruvuṣi nākanadīṃ himāṃśoḥ|</l>
<l>chāyā śriyaṃ hariṇalakṣmamayī babhāra</l>
<l>niryatkalindatanayājalaveṇikāśrīḥ||16||</l>
</lg>
<pb n="267" />
<lg type="verse" xml:id="HV_20_17">
<l>pratyagralakṣmamalinodarakānti bimba-</l>
<l>mindurbabhāra navakundadalāvadātam|</l>
<l>vakṣo halīva dṛḍhadhenukapaścimārdha-</l>
<l>preṅkhatkhurāgraśikharollikhitavraṇāṅkam||17||</l>
</lg>
<lg type="verse" xml:id="HV_20_18">
<l>lakṣmacchalopahitapīvarapaṅkapiṇḍa-</l>
<l>kalmāṣamadhyamatanupratibimbamindoḥ|</l>
<l>lakṣmīṃ dadhāvadhijalaṃ ghaṭamānahāri-</l>
<l>rūpaṃ bhramatsarasi kālakulālacakram||18||</l>
</lg>
<lg type="verse" xml:id="HV_20_19">
<l>kalmāṣitaṃ śaśakalaṅkalavena madhya-</l>
<l>bhāge babhāra paripāṇḍuramindubimbam|</l>
<l>vistrastamecakagajājinapallavāgra-</l>
<l>candrāvataṃsaśucibhasmasitāṃsalīlām||19||</l>
</lg>
<lg type="verse" xml:id="HV_20_20">
<l>bhāti sma madhyaghaṭitāspadakālakūṭa-</l>
<l>sacchāyalāñchanaruciḥ pariṇāhibimbaḥ|</l>
<l>kṣīrāmburāśiriva mandaraśailamūla-</l>
<l>līlāvivṛttiparimaṇḍalitaḥ śaśāṅkaḥ||20||</l>
</lg>
<lg type="verse" xml:id="HV_20_21">
<l>vispaṣṭacihnamacakādudayādrilagna-</l>
<l>mālekhyabhittiphalakaṃ smaradevatāyāḥ|</l>
<l>tadvibhramāhitamaṣīmalapaṅkavarti-</l>
<l>vinyastapattramakarāṅkamivendubimbam||21||</l>
</lg>
<lg type="verse" xml:id="HV_20_22">
<l>abhrājatānilavilolitasāṃdhyarāga-</l>
<l>piṅgīkṛtābhraśikharakṣaṇalabdhasaṃstham|</l>
<pb n="268" />
<l>śītāṃśubimbamuragāśananīyamāna-</l>
<l>māṇikyabhāsurasudhākalaśābhirāmam||22||</l>
</lg>
<lg type="verse" xml:id="HV_20_23">
<l>pratyagrapakṣaghaṭanena niśāvatāra-</l>
<l>rāmeṣuṇā sapadi vāsarakrauñcakuñje|</l>
<l>nirdārite sphuṭamayukchadanacchadācchā</l>
<l>nirgacchati sma śaśidīdhitihaṃsapaṅktiḥ||23||</l>
</lg>
<lg type="verse" xml:id="HV_20_24">
<l>aurvāgnihetiparimarśavilīnamadhya-</l>
<l>bhāgo nu sindhujaṭharāduditaḥ salakṣmā|</l>
<l>karpūracūrṇarucicārumarīcikurca-</l>
<l>nirdhautadikkamarucatkaṭhinetarārciḥ||24||</l>
</lg>
<lg type="verse" xml:id="HV_20_25">
<l>unnidrakundadhavalagrahacakravāla-</l>
<l>puṣpotkarā bhuvanakananasīmni reje|</l>
<l>śyamālatā hariṇalakṣmamiṣeṇa candra-</l>
<l>bimbālavālavalayādiva niṣpatantī||25||</l>
</lg>
<lg type="verse" xml:id="HV_20_26">
<l>saṃvādameṣyati mamāgurupaṅkadigdha-</l>
<l>pattrāvalīśabalagaṇḍapuraṃdhrivaktraḥ|</l>
<l>kalmāṣitaṃ kimamunāpi na bimbameta-</l>
<l>dutprekṣya lāñchanamitīva babhāra candraḥ||26||</l>
</lg>
<lg type="verse" xml:id="HV_20_27">
<l>āśritya śītarucinā sakalena jāti-</l>
<l>sāmānyamutthitavatā nayanānmaharṣeḥ|</l>
<l>ānandabhārabharamantharatā vyadhāyi</l>
<l>tatpakṣapātarabhasādiva locanānām||27||</l>
</lg>
<pb n="269" />
<lg type="verse" xml:id="HV_20_28">
<l>śiñjāravaṃ sapadi mantramudīrayansvaṃ</l>
<l>naktaṃmukhe vighaṭamānapalāśayantram|</l>
<l>saṃrabhya sādhaka vighaṭamānapalāśayantram|</l>
<l>saṃrabhya sādhaka ivāttarasopabhoga-</l>
<l>mabhyāvi'satkumudagarbhagṛhaṃ dvirephaḥ||28||</l>
</lg>
<lg type="verse" xml:id="HV_20_29">
<l>apāṇḍudīdhitiśikhānikarāvakīrṇa-</l>
<l>vistīrṇabimbapariṇāhatayā himāṃ"uḥ|</l>
<l>unmūlitāmbarasarijjalalagnapadma-</l>
<l>nālāvakīrṇasurakuñjaravibhramo 'bhūt||29||</l>
</lg>
<lg type="verse" xml:id="HV_20_30">
<l>kṣīrodavīcidhavalairnijabimbabhāgbhi-</l>
<l>rabhrājatābhrasaraṇaiḥ kiraṇaiḥ śaśāṅkaḥ|</l>
<l>saṃkocanābhayamivārthayituṃ saroja-</l>
<l>khaṇḍasya komalamṛṇālaśatairvilanaiḥ||30||</l>
</lg>
<lg type="verse" xml:id="HV_20_31">
<l>lāvaṇyakāntiparimṛṣṭakalaṅkalekha-</l>
<l>maprāptapattraracanāsu vilāsinīnām|</l>
<l>chāyāgataṃ navamadhūkavipāṇḍurāsu</l>
<l>gaṇḍasthalīṣvadhikamaśvitadidubimbam||31||</l>
</lg>
<lg type="verse" xml:id="HV_20_32">
<l>jyotsnātupāranikarasthagitāntarikṣa-</l>
<l>diṅmaṇḍalaḥ śiśirakāla ivāmṛtāṃśuḥ|</l>
<l>āliṅganānyaśithilāni diśanpriyāṇā-</l>
<l>makleśayannavakuśeśayakhaṇḍakāntim||32||</l>
</lg>
<lg type="verse" xml:id="HV_20_33">
<l>bhittvā viṣāñjanamivāśu dṛśāṃ vighāta-</l>
<l>hetuṃ niśātimiravṛndamanindyarūpaiḥ|</l>
<pb n="270" />
<l>saṃdānitacchadapuṭāni karairamanda-</l>
<l>mindorakhindata kulānyaravindinīnām||33||</l>
</lg>
<lg type="verse" xml:id="HV_20_34">
<l>saireyakastabakanīlamathāndhakāra-</l>
<l>mutsṛjya bhogamalināmbaranirviśeṣam|</l>
<l>saṃvivyurāśu kakubhaḥ kaladhautagaura-</l>
<l>minduprabhāpaṭalakalpalatādugūlam||34||</l>
</lg>
<lg type="verse" xml:id="HV_20_35">
<l>abhyudgate śaśini śaṅkhadalāvadāta-</l>
<l>preṅkhanmayūkhakhacitāmbaradigvibhāge|</l>
<l>tāpicchanīlamabhavadvivarānusāri</l>
<l>vaibhāvaraṃ vigaladambha ivāndhakāram||35||</l>
</lg>
<lg type="verse" xml:id="HV_20_36">
<l>bhānorasaṃnidhivaśāttimireṇa sārdha-</l>
<l>mahnāya saṃgatimavāpya kumudvatībhiḥ|</l>
<l>candrodaye kumudakukṣigatāstadīya-</l>
<l>garbhadviṣaḥ sukhamasāviṣata dvirephāḥ||36||</l>
</lg>
<lg type="verse" xml:id="HV_20_37">
<l>śiśrīṣubhistanuvikāsadalatpalāśa-</l>
<l>koṣāḥ śanaiḥ kumudinīrnabhasi bhramadbhiḥ|</l>
<l>candrāṃśujarjaritaśeṣaghanānubandha-</l>
<l>naiśāndhakārasadṛśairatami dvirephaiḥ||37||</l>
</lg>
<lg type="verse" xml:id="HV_20_38">
<l>lokāntarāśrayiṇi gharmaghṛṇau krameṇa</l>
<l>yairutthitairbhuvanamūrṇunuve tamobhiḥ|</l>
<l>tānīndureva vicakāra karotkareṇa</l>
<l>sādhāraṇatvarahitā mahatāṃ hi śaktiḥ||38||</l>
</lg>
<pb n="271" />
<lg type="verse" xml:id="HV_20_39">
<l>hitvā śanaiḥ śitimiva tvacamandhakāra-</l>
<l>cchāyāṃ ni'soḍupaṭalasphaṭikākṣasūtrā|</l>
<l>gaurī babhūva rucirāgurupaṅkapatra-</l>
<l>sacchāyalakṣmaśaśimaṇḍalagaṇḍabhittiḥ||39||</l>
</lg>
<lg type="verse" xml:id="HV_20_40">
<l>sparśotsavaṃ vidadhatībhiramandarāga-</l>
<l>maṅgāni manmathavatāmiva sundarībhiḥ|</l>
<l>jahlādire kumudinīvipināni gāḍha-</l>
<l>māliṅgitāni śaśidīdhitimaṇḍalībhiḥ||40||</l>
</lg>
<lg type="verse" xml:id="HV_20_41">
<l>utsāritasya taraṇeḥ kiraṇacchaṭābhi-</l>
<l>rindoḥ karaiśca tamaso 'bhihatasya naktam|</l>
<l>vispaṣṭacāruracanāḥ surasundarīṇā-</l>
<l>mālambanatvamagamanniva keśahastāḥ||41||</l>
</lg>
<lg type="verse" xml:id="HV_20_42">
<l>bhindansudhānivahavāhibhirandhakāra-</l>
<l>maṃśūtkarairudajihīta ca śītaraśmiḥ|</l>
<l>saṃkocaduḥkhamaharacca kumudvatīnāṃ</l>
<l>santaḥ parārthaghaṭane nahi vighnanighnāḥ||42||</l>
</lg>
<lg type="verse" xml:id="HV_20_43">
<l>āluṅkhitā dalitaśaṅkhavipāṇḍurābhi-</l>
<l>rindoḥ prabhābhiratha kairavapadmakhaṇḍāḥ|</l>
<l>unnidrabaddhadalakuṅmalanīḍalīna-</l>
<l>dīnadvirephapaṭalāḥ parito babhūvuḥ||43||</l>
</lg>
<lg type="verse" xml:id="HV_20_44">
<l>saudheṣu śītakiraṇasya karacchaṭābhi-</l>
<l>rāpāṇḍurābhirabhitaḥ pratipheluṣībhiḥ|</l>
<pb n="172" />
<l>paryastasāndrabhujatāryatamaḥprabandha-</l>
<l>mandhaṃ jagatpunarayujyata cakṣuṣārāt||44||</l>
</lg>
<lg type="verse" xml:id="HV_20_45">
<l>ādāya dagdhabahalāgurudhupadhūma-</l>
<l>paṅkaṃ kapolaphalakeṣu surāṅganānām|</l>
<l>pattrāṅgulīriva rasārdratayā vidhitso-</l>
<l>rindorgavāks.avivareṣu karā nipetuḥ||45||</l>
</lg>
<lg type="verse" xml:id="HV_20_46">
<l>lakṣmīṃ dadhuḥ śiśiraraśmiruco gavākṣa-</l>
<l>niryūhaniryadasitāgurudhūmaśārāḥ|</l>
<l>paryastamandaravighurṇitadugdhasindhu-</l>
<l>viccicchaṭā iva pariplutakālakūṭāḥ||46||</l>
</lg>
<lg type="verse" xml:id="HV_20_47">
<l>srastāndhakāravasanāṃ rajanīpuraṃdhri-</l>
<l>māliṅgati priyasudhāstruti diksakhībhiḥ|</l>
<l>dūraṃ mṛṇālaśakalāmalatanmayūkha-</l>
<l>hāsacchaṭāñcitamukhībhirivāpasastre||47||</l>
</lg>
<lg type="verse" xml:id="HV_20_48">
<l>saṃkocajihmitakuśeśayakośadhauta-</l>
<l>kauśeyakomalaśaśāṅkaruco 'vakāśāḥ|</l>
<l>rejurdiśāmadhiniśaṃ viśadaprakāśāḥ</l>
<l>kāśā ivopaśaradaṃ śamitāndhakārāḥ||48||</l>
</lg>
<lg type="verse" xml:id="HV_20_49">
<l>sārdhaṃ krameṇa kakubho 'tha kumudvatībhi-</l>
<l>rucchvāsalābhaviśadasthitidūradṛśyāḥ|</l>
<l>prāptā vikāsamacakāsiṣuraindavībhi-</l>
<l>raṃśucchaṭābhiravadhūtaniśāndhakārāḥ||49||</l>
</lg>
<lg type="verse" xml:id="HV_20_50">
<l>līlānipītabharamūrchitakairavīya-</l>
<l>khaṇḍacchadacchaviriva cchuritāmbaraśrīḥ|</l>
<pb n="273" />
<l>indordudhāva dhavalaḥ kalakaṇṭhakaṇṭha-</l>
<l>kālāndhakārakaluṣāḥ kakubhaḥ karaughaḥ||50||</l>
</lg>
<lg type="verse" xml:id="HV_20_51">
<l>pratyagrapītanavakairavakhaṇḍalakṣmī-</l>
<l>lāvaṇyakāntibhirivātanupāṇḍimābiḥ|</l>
<l>kīrṇā diśo dalitasaṃtamasānubandha-</l>
<l>mindoradīpiṣata dīdhitidīpikābhiḥ||51||</l>
</lg>
<lg type="verse" xml:id="HV_20_52">
<l>diksundarīghanapayodharabhāratāra-</l>
<l>hārāḥ sudhāsrutikarālamaṇipravālāḥ|</l>
<l>bhittvā śanaistimiramañjanapuñjanīla-</l>
<l>mānuñjurindukiraṇā jagadañjasārāt||52||</l>
</lg>
<lg type="verse" xml:id="HV_20_53">
<l>pauraṃdarīṃ diśamapojjhya viluptarāga-</l>
<l>saṃpatkṣaṇājjiamiṣatyadhunā pratīcīm|</l>
<l>anyāḥ prasādayati nirjitapuṇḍarīka-</l>
<l>śobhāgrapādapatanaiḥ kakubhaḥ salīlam||53||</l>
</lg>
<lg type="verse" xml:id="HV_20_54">
<l>naiśānilāhatiparasparaghaṭyamāna-</l>
<l>saṃphullakairavatayālikulapraṇādaiḥ|</l>
<l>uktveti hastatalatāḍanayeva naktaṃ</l>
<l>naktaṃcaraściramahāsi kumudvatībhiḥ||54|| </l>
</lg>
<p xml:id="HV_20_54p">
(yugalakam)
</p>
<lg type="verse" xml:id="HV_20_55">
<l>indīranīrakaṇakaṇṭakitā vikīrṇa-</l>
<l>parṇā vavurdalitapaṅkajakuṅmalāgrāḥ|</l>
<l>śītā niśīthamaruto nibhṛtadvirepha-</l>
<l>śephālikākusumanirbharagandhavāhāḥ||55||</l>
</lg>
<pb n="274" />
<lg type="verse" xml:id="HV_20_56">
<l>bhāti sma mārutavidhūtapalāśarandhra-</l>
<l>labdhapraveśaśiśirāṃśumarīciśārām|</l>
<l>chāyāṃ vineśuṣi ravau dadhatī tarūṇāṃ</l>
<l>saṃvītacitramṛgacarmapaṭeva bhūmiḥ||56||</l>
</lg>
<lg type="verse" xml:id="HV_20_57">
<l>pratyagraphenadhavalā nabhasi prasastru-</l>
<l>rullaṅghitoḍunikarāḥ śiśirāṃśubhāsaḥ|</l>
<l>udraśmiratnasikatākaṇacakravāla-</l>
<l>mandākinījalataraṅgaghaṭāyamānāḥ||57||</l>
</lg>
<lg type="verse" xml:id="HV_20_58">
<l>preṅkhatkaṭhoraśatapattrapalāśamūla-</l>
<l>pāṇḍakṣapākaramarīcivilaṅghitā dyauḥ|</l>
<l>uttambhanākulajagatkṣayakālakola-</l>
<l>daṃṣṭrā prakāśadhavalakṣitivibhramābhūt||58||</l>
</lg>
<lg type="verse" xml:id="HV_20_59">
<l>bhāti sma saṃvalitatārakacakravāla-</l>
<l>candrātapacchuraṇapāṇḍuramantarikṣam|</l>
<l>bibhrajjarājaraṭhajihmagadīrghabhoga-</l>
<l>muktasphuradvikaṭakañcukapaṭṭalīlām||59||</l>
</lg>
<lg type="verse" xml:id="HV_20_60">
<l>nirdhautatārataruṇacchavitārakaugha-</l>
<l>kalmāṣitena nabhasā bibharāṃbabhūve|</l>
<l>niḥśeṣaśoṣitajalaplavapaṅkagarbha-</l>
<l>dṛśyāvarugṇabisakandajalāśayaśrīḥ||60||</l>
</lg>
<lg type="verse" xml:id="HV_20_61">
<l>jihmīkṛtābjanayanaṃ śvasanānubandha-</l>
<l>kampākulasthiti vipāṇḍuratāṃ dadhatyā|</l>
<l>saṃkocamāpa jarayeva kṛtāvamarśa-</l>
<l>mindutviṣā kamalakānanacakravālam||61||</l>
</lg>
<pb n="275" />
<lg type="verse" xml:id="HV_20_62">
<l>candraprabhāmukulitaṃ salilātirikta-</l>
<l>nālaṃ sasarpa kamalaṃ niśi cakravākī|</l>
<l>ābibhratī hṛṣitapakṣmatanūruhaika-</l>
<l>pādasthitonmukhavidūragakāntaśaṅkām||62||</l>
</lg>
<lg type="verse" xml:id="HV_20_63">
<l>āplāvitāvanitale navacandrikāmbu-</l>
<l>pūre nimagnamatha kairavacakravālam|</l>
<l>uttāralagnamiva mandasamīrapāta-</l>
<l>pāriplavīkṛtapalāśabhujaṃ vyarājat||63||</l>
</lg>
<lg type="verse" xml:id="HV_20_64">
<l>vaikuṇṭhaśaṅkhadhavalābjavibhedakuṇṭha-</l>
<l>sotkaṇṭhakairavakarālakarotkarenduḥ|</l>
<l>śyāmeti rātriragamatsphuṭamarthaśūnya-</l>
<l>paryāyatāṃ kṣatatamaḥparipāṇḍuraśrīḥ||64||</l>
</lg>
<lg type="verse" xml:id="HV_20_65">
<l>paryāptajṛmbhaṇabharasphuṭanānubandhi-</l>
<l>pattrāṅgulīnikarakairavacāruhastā|</l>
<l>utkṣiptaṣaṭpadaghaṭāmukharomarāji-</l>
<l>rinduṃ vilokya sahasā kumudinyathāsīt||65||</l>
</lg>
<lg type="verse" xml:id="HV_20_66">
<l>indoḥ karairatanukausumasaukumārya-</l>
<l>bhāgbhirmanobhuva iveṣubhirāhatābhiḥ|</l>
<l>udgīrṇagandhakumudānanamūḍhanaiśa-</l>
<l>gharmodabindubhirajṛmbhi kumudvatībhiḥ||66||</l>
</lg>
<pb n="276" />
<lg type="verse" xml:id="HV_20_67">
<l>ścyotatsudhāśiśiranirjharaśīkarārdra-</l>
<l>candrāṃśurāśiparimṛṣṭakarālakoṣāḥ|</l>
<l>padmākarāḥ sapadi saṃcukucurniśītha-</l>
<l>śītārditā iva dalāmbarasaṃvṛtāṅgāḥ||67||</l>
</lg>
<lg type="verse" xml:id="HV_20_68">
<l>preyaḥ samāgamasukhārdrapuraṃdhrinirya-</l>
<l>dānandabāṣpakaṇikāśiśiro nabhasvān|</l>
<l>bandhakramādhigatatānavatāratamya-</l>
<l>saugandhikotthaghanasaurabhasaṃpadāsīt||68||</l>
</lg>
<lg type="verse" xml:id="HV_20_69">
<l>niḥśeṣameva surabhiṃ mama kopagandha-</l>
<l>māvāndinakṣayamarunmama maiṣa moṣīt|</l>
<l>itthaṃ bhiyeva kamalaṃ kalayāṃcakāra</l>
<l>saṃkocasaṃkaṭaviśaṅkaṭakuṅmalatvam||69||</l>
</lg>
<lg type="verse" xml:id="HV_20_70">
<l>spṛṣṭā na yā dinakarāṃśubhirahni vahni-</l>
<l>garbhairapi kvacana caklamurambujinyaḥ|</l>
<l>mamlustarāṃ śaśikarairapi tāḥ sudhārdrai-</l>
<l>rakṣuṇṇavāmacaritā bata padmanetrāḥ||70||</l>
</lg>
<lg type="verse" xml:id="HV_20_71">
<l>pātuṃ madhūnyadhikumudvati baddharāga-</l>
<l>muddhūtapakṣati madhuvratamutpatantam|</l>
<l>śliṣyatsarojadalasaṃpuṭapīḍitāṅghri-</l>
<l>mīrṣyāvaśādiva kuśeśayinī babandha||71||</l>
</lg>
<lg type="verse" xml:id="HV_20_72">
<l>sādhyaṃ na tajjagati yanna kalāvato 'sti</l>
<l>candraḥ karaiḥ sakaladiṅmukhakarṇapūraiḥ|</l>
<l>viṣyaṇṇavārivisarāḥ parito nināya</l>
<l>yaccandrakāntadṛṣado 'pi tadārdrabhāvam||72||</l>
</lg>
<pb n="277" />
<lg type="verse" xml:id="HV_20_73">
<l>saṃkocadhūsaramakāri sarojakhaṇḍa-</l>
<l>magre yadasya śaśinā paripīḍya pādaiḥ|</l>
<l>tena sphuradvikaṭakesaradantapaṅkti</l>
<l>toṣādivātiviśadaṃ kumudaṃ jahāsa||73||</l>
</lg>
<lg type="verse" xml:id="HV_20_74">
<l>saṃdhukṣitāsamaśareṇa karairavāpta-</l>
<l>nidrā satī kumudinī śaśināvamṛṣṭā|</l>
<l>huṃkāriṇīva bubudhe kumudodarastha-</l>
<l>kūjanmadhuvratakulakvaṇitānubandhaiḥ||74||</l>
</lg>
<lg type="verse" xml:id="HV_20_75">
<l>preyoṃśumālivirahavyasanānubandha-</l>
<l>mūrchānimīlitasarojadṛśo nalinyāḥ|</l>
<l>nyastāḥ salīlamabhavannuparīndunāpi</l>
<l>khedāya komalamarīcimṛṇāladaṇḍāḥ||75||</l>
</lg>
<lg type="verse" xml:id="HV_20_76">
<l>kallolapīvarapayodharapṛṣṭhabhāga-</l>
<l>mākṛṣya vīcivalibhaṅgabhuvaṃ ca candraḥ|</l>
<l>āvartanābhinihitāgrakaraścakāra</l>
<l>raktābjinīṃ mukhanimīlitapadmanetrām||76||</l>
</lg>
<lg type="verse" xml:id="HV_20_77">
<l>paryucchvasatsaralakesarakāñcanottha-</l>
<l>nārācacakraparipūritakukṣirandhram|</l>
<l>īṣadvibhinnamukulānanamindubhābhi-</l>
<l>rādatta kairavamanaṅganiṣaṅgalīlām||77||</l>
</lg>
<lg type="verse" xml:id="HV_20_78">
<l>jyotsnāmayaṃ yadamṛtaprabhameghamukta-</l>
<l>mambhaḥ papāta kumudacchadaśuktikoṣe|</l>
<pb n="278" />
<l>tatsthūlalagnarajanījalabindujāla-</l>
<l>vyājena mauktikakaṇatvamabhiprapede||78||</l>
</lg>
<lg type="verse" xml:id="HV_20_79">
<l>udbhinnakaṇṭakabharātpulakānubandha-</l>
<l>paryākulā kumudinī muditā pradoṣe|</l>
<l>dhūtāravindarucicandrakarapraṇoda-</l>
<l>cakrībhavatkumudacārukucā cakāśe||79||</l>
</lg>
<lg type="verse" xml:id="HV_20_80">
<l>paryāptanirmalakareṇa karaiḥ sudhārdraiḥ</l>
<l>saṃbhāvitāni na himadyutināpi netum|</l>
<l>ninye jalāni niśi nirviṣatāmagastyaḥ</l>
<l>kārye kvacidbhavati kasyacideva śaktiḥ||80||</l>
</lg>
<lg type="verse" xml:id="HV_20_81">
<l>āskanda dūramudayaṃ madayasva manda-</l>
<l>mānandayenduvadanā madanāvidūnāḥ|</l>
<l>krūraṃ tamaḥ kira karaiḥ kuru korakāgra-</l>
<l>bhaṅgaṃ ca kairavakulasya karālakāntaiḥ||81||</l>
</lg>
<lg type="verse" xml:id="HV_20_82">
<l>cañcvagracumbanavikuñcitakesarāsu</l>
<l>saṃcārayāñcitadalāsu ca cañcarīkān|</l>
<l>kundāvadātavidaladdaladīrghadaṇḍa-</l>
<l>dūroditāsu muditāsu kumudvatīṣu||82||</l>
</lg>
<lg type="verse" xml:id="HV_20_83">
<l>saṃdhehi pattrapaṭalaṃ paṭupuṇḍarīka-</l>
<l>khaṇḍasya maṇḍaya diśaḥ sphuṭamaṇḍalaśrīḥ|</l>
<l>saṃkṣobhayoddalanadohadalīladola-</l>
<l>kallolakāṇḍakalilaṃ salilaṃ ca sindhoḥ||83||</l>
</lg>
<pb n="279" />
<lg type="verse" xml:id="HV_20_84">
<l>saṃdhukṣaya smaramavandhyaśaraprabandha-</l>
<l>saṃdhānabandhurasamādhi dhanurdhunānam|</l>
<l>dhairyaṃ vidhūnaya vadhūṣu vivardhamāna-</l>
<l>mānoddhuraṃ vidhurabandhuvirodhinīṣu||84||</l>
</lg>
<lg type="verse" xml:id="HV_20_85">
<l>pārīḥ prasādaya ca pānaparamparāsu</l>
<l>karpūrapāṃsupaṭalībhiriva prabhābhiḥ|</l>
<l>ityācaranrucirarocirarocatendu-</l>
<l>rarcaikacarcajanalocanacakravālaḥ||85|| </l>
</lg>
<p xml:id="HV_20_85p">
(pañcabhiḥ kulakam)
</p>
<lg type="verse" xml:id="HV_20_86">
<l>pātālāntaśchavīva ghanāṃ śeṣabhogaprakāśaḥ</l>
<l>kaṇṭhacchāyāmiva paśupateraṭṭahāso 'bhinīlām|</l>
<l>vikṣipyārānnabhasi tamasāṃ maṇḍalīṃ ratnarāśe-</l>
<l>rdattollāsaḥ śaśabhṛdamalaśrīścakāsāṃcakāra||86||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye candrodayavarṇano nāma viṃśa
sargaḥ|
</p>
</div>
<div n="21" type="chapter">
<p>
ekaviṃśaḥ sargaḥ|
</p>
<lg type="verse" xml:id="HV_21_1">
<l>sthito 'tha saudhonnatacandriśālikātale vibhuḥ klṛptamahārghasaṃstare|</l>
<l>iti priyāmaṅkagatāmabhāṣata kṣapākarasya śriyamīkṣya hāriṇīm||1||</l>
</lg>
<lg type="verse" xml:id="HV_21_2">
<l>ito 'dhunāviṣkṛtalakṣma lakṣyatāṃ niśākarasyotthitamatrilocanāt|</l>
<l>vibhāti tanvaṅgi tadīyatārakatviṣāvalīḍhodaravartma maṇḍalam||2||</l>
</lg>
<lg type="verse" xml:id="HV_21_3">
<l>vidhitsunā kelimivodayaśritā nijaprabhākuṅkumavāsamuṣṭibhiḥ|</l>
<l>parāhataṃ pakṣmalameṇalakṣmaṇā nimīlayatyambujanetramabjinī||3||</l>
</lg>
<pb n="280" />
<lg type="verse" xml:id="HV_21_4">
<l>sphuṭaṃ parāsekaparāṅmukhātmanaḥ sthirā vibhūtirvimalasya jāyate|</l>
<l>sthitaṃ jagadvyāpya tathāhi tāmasaṃ natāṅgi niḥśeṣitametadindunā||4||</l>
</lg>
<lg type="verse" xml:id="HV_21_5">
<l>asau śaśāṅkaḥ kurute samunnatāḥ kumudvatīnāṃ kumudastanāvalīḥ|</l>
<l>nijaprabhāhāralatāvibhūṣaṇāḥ ṣaḍaṅghrikālāgurupattrabhaṅginīḥ||5||</l>
</lg>
<lg type="verse" xml:id="HV_21_6">
<l>vigāḍhatoyaḥ pratimāchalādasau navo 'ruṇatvaṃ gamito nu candramāḥ|</l>
<l>madhucchaṭāśīkaravārivarṣibhiḥ kumudvatīkairavahastasaṃpuṭaiḥ||6||</l>
</lg>
<lg type="verse" xml:id="HV_21_7">
<l>dadhatyamūrmilitapaṅkajekṣaṇāḥ kṣaṇādavaśyāyakaṇaiḥ karālitāḥ|</l>
<l>kuśeśayinyo dayitārkabhāvanāsamucchalatsvedajalā iva śriyam||7||</l>
</lg>
<lg type="verse" xml:id="HV_21_8">
<l>niśākṛtā bimbamukhena pāṭalaprabhāsavaṃ prattamasau kumudvatī|</l>
<l>apāvṛtottānitakairavānanā ciraṃ natabhrūḥ pibatīva saspṛham||8||</l>
</lg>
<lg type="verse" xml:id="HV_21_9">
<l>vidārya daṃṣṭrāṅkurakomalatviṣā niśāndhakārādrikulaṃ svalekhayā|</l>
<l>bibhartyasāvādivarāhavibhramaṃ sadā tu lakṣmodvahanena candramāḥ||9||</l>
</lg>
<lg type="verse" xml:id="HV_21_10">
<l>anena te pūrṇakapolabhittinā ka eva vaktreṇa kṛśodari smayaḥ|</l>
<l>bibharti lakṣmīṃ pratimāsamutthitaṃ niśākarasyedṛśameva maṇḍalam||10||</l>
</lg>
<lg type="verse" xml:id="HV_21_11">
<l>mṛṇālinīndoḥ spṛśataḥ karaiḥ krudhā vivartayantīva ku'seśayānanam|</l>
<l>bibharti pṛṣṭhāgatayā kṛtaśriyaṃ dvirephaveṇīlatayāmbujastanam||11||</l>
</lg>
<lg type="verse" xml:id="HV_21_12">
<l>sphuṭaṃ patantī śaśicandrikāmbudhau niśāgame 'pīyata śuktisaṃpuṭaiḥ|</l>
<l>kuto nu tābhyo 'mbudamuktāvāriṇo vipāṇḍumuktāphalasaṃbhavo 'nyathā||12||</l>
</lg>
<pb n="281" />
<lg type="verse" xml:id="HV_21_13">
<l>niśākare kesaradhūlikuṅkumacchaṭāpiśaṅgāgrakare viśeṣakam|</l>
<l>vidhitsatīva ślathabhṛṅgamaṇḍalībhrūvā sthitaṃ kairavakānanaśriyā||13||</l>
</lg>
<lg type="verse" xml:id="HV_21_14">
<l>kumudvatī kairavahastamucchvasaddalāṅgulīkaṃ śriyameti bibhratī|</l>
<l>avāptapārśvasthitabhṛṅgamaṇḍalīkṛtāvanaddhāsitakambuvibhramam||14||</l>
</lg>
<lg type="verse" xml:id="HV_21_15">
<l>adhikṣapaṃ lakṣitakāminīmano manobhavasya kṣipataḥ śilīmukhān|</l>
<l>tadīyapakṣāvalisaṃbhṛtā iva krameṇa śītāḥ prasaranti mārutāḥ||15||</l>
</lg>
<lg type="verse" xml:id="HV_21_16">
<l>śilīmukhaiḥ śekharasaurabhāhṛtairbhramadbhiretyopari baddhamaṇḍalam|</l>
<l>śriyaṃ cikīrṣadbhirivābhisārikāḥ svakāntaveśma sthagitāḥ prayāntyamūḥ||16||</l>
</lg>
<lg type="verse" xml:id="HV_21_17">
<l>vyadhāyi saṃkocavidhūsarendunā kimityasau svādurapui padminī|</l>
<l>itīva taṃ nindati ṣaṭpadaḥ svanaiḥ sadānukūle hi jano 'nurajyate||17||</l>
</lg>
<lg type="verse" xml:id="HV_21_18">
<l>kumudvatīnāṃ pratibimbitāṃ jale vijihmavīciśrutipāśamadhyagām|</l>
<l>adaḥ sphuranmaṇḍalaśaṅkhapattratāṃ bibharti suśroṇi mṛgāṅkamaṇḍalam||18||</l>
</lg>
<lg type="verse" xml:id="HV_21_19">
<l>mṛṇālinīnāṃ nibiḍīkṛtāruṇacchadāṅgulīdanturacārukoṭibhiḥ|</l>
<l>pinahyate 'mbhoruhapādamaṇḍalairdvirephamālāmaṇinūparāvaliḥ||19||</l>
</lg>
<lg type="verse" xml:id="HV_21_20">
<l>kumudvatībhirmakarandakuṅkumacchaṭāpiśaṅgāmbuvipūritodaraḥ|</l>
<l>savibhramaṃ kairavaśṛṅgakotkaraḥ kṣapākaraṃ hantumiva vyudasyate||20||</l>
</lg>
<lg type="verse" xml:id="HV_21_21">
<l>nabhaḥsamudrodaraphenasaṃhatirnagendranāgādhipabhūticarcikā|</l>
<l>niśīthinīkalpalatāṃśukāvalirniśākarasya śriyameti candrikā||21||</l>
</lg>
<lg type="verse" xml:id="HV_21_22">
<l>iti smaroddīpini candraśekhare vibhurvivṛtte samaye svasaṃnibhe|</l>
<l>himādrikanyāmabhidhāya sādaraṃ sa sāṃdhyavelāvidhitatparo 'bhavat||22||</l>
</lg>
<pb n="282" />
<lg type="verse" xml:id="HV_21_23">
<l>avandatānanditamānsastatastanuṃ sa saṃdhyāmaravindajanmanaḥ|</l>
<l>murārinābhīhradapadmaviṣṭaraprakīrṇareṇucchuraṇādivāruṇām||23||</l>
</lg>
<lg type="verse" xml:id="HV_21_24">
<l>apāvṛtauṣṭhāntaralabdhanirgamairjapakriyāyāṃ daśanāṃśumaṇḍalaiḥ|</l>
<l>babhau śiraśchidrapathapraveśibhiḥ surasravantyā iva dhūrjaṭirjalaiḥ||24||</l>
</lg>
<lg type="verse" xml:id="HV_21_25">
<l>udagranāsāviniṣṭacakṣuṣaḥ piśaṅgapakṣmāvalimelanakramāt|</l>
<l>sarocanārekhamivāsya vahnimallalāṭapaṭṭaṃ vidadhe vilocanam||25||</l>
</lg>
<lg type="verse" xml:id="HV_21_26">
<l>nibaddhapadmāsanapādapaṅkajasphuṭāruṇottānatalapravartitaiḥ|</l>
<l>vilupyamānātanukaṇṭhamaṇḍalaprabhāndhakāracchaviraṃśurāśibhiḥ||26||</l>
</lg>
<lg type="verse" xml:id="HV_21_27">
<l>avāptanābhivyatiṣaṅgavisphuratprabhāruṇottānakarāmbujadvayaḥ|</l>
<l>sthirāṃsapīṭhaḥ sa samādhigocaraṃ cirāya dadhyau kimapīnduśekharaḥ||27|| </l>
</lg>
<p xml:id="HV_21_27p">
(yugalakam)
</p>
<lg type="verse" xml:id="HV_21_28">
<l>vyatītasaṃkhyātigapaṅkajāsanavyapāśrayāmbhoruhabījanirmitam|</l>
<l>nijākṣasūtraṃ nijamudrayā japankarāntareṇābjarucaṃ vyavartayat||28||</l>
</lg>
<lg type="verse" xml:id="HV_21_29">
<l>vilokayantī girirājakanyakā tathā ca taṃ dhyānanīilitekṣaṇam|</l>
<l>babhāra saṃdhyātaparāgapāṭalāmivonmiṣatkopakaṣāyitāṃ dṛśam||29||</l>
</lg>
<lg type="verse" xml:id="HV_21_30">
<l>samanyuniḥ śvāsasamīraṇoṣmabhiḥ kadarthyamānāruṇadhūsarādharā|</l>
<l>dvirephamālāṅkitamugdhapallavāṃ vasantalakṣmīmatha sā vyaḍambayat||30||</l>
</lg>
<lg type="verse" xml:id="HV_21_31">
<l>samāptasaṃdhyāvidhirīśvaro 'pi tāṃ vilokya koṣātparivṛtya tasthuṣīm|</l>
<l>rasārdragarbhairbahusāntvanakramaiḥ prasādayāmāsa cireṇa sasmitaḥ||31||</l>
</lg>
<lg type="verse" xml:id="HV_21_32">
<l>madhūpanītaṃ jayayā niśākaraprabhāvataṃsaṃ samayajñayā tataḥ|</l>
<l>vinidrakalpadrumasūnasaṃbhavaṃ kramādamuṃ pāyayate sma sasmitaḥ||32||</l>
</lg>
<pb n="283" />
<lg type="verse" xml:id="HV_21_33">
<l>kapolabhāgena sadāruṇatviṣā jahāra cetaḥ śaśiśekharasya sā|</l>
<l>vipākapiṅgena phalena bibhratī lateva raktādharapallavā śriyam||33||</l>
</lg>
<lg type="verse" xml:id="HV_21_34">
<l>tayā viyuktāṃ kila kokakāminīṃ vilokayantyā bhavanābjinīgatām|</l>
<l>bhayācyatāśaṅkitaviprayogayā śarīrabhāgasthitiminduśekharaḥ||34||</l>
</lg>
<lg type="verse" xml:id="HV_21_35">
<l>tayā samaṃ so 'pi viyogabhītimānnyveśayattāṃ tanusābhisīmani|</l>
<l>prakarṣataḥ premaguṇasya nāsti tanna vallabhasya kriyate yadīpsitam||35||</l>
</lg>
<lg type="verse" xml:id="HV_21_36">
<l>kathaṃ nu saṃdhyānatiṣu prayokṣyate kareṇa me matsarakhinnamañjaliḥ|</l>
<l>śiraḥsthagaṅgājalaśīkaracchaṭā tuṣāraśītāpi na māṃ na dhakṣyati||36||</l>
</lg>
<lg type="verse" xml:id="HV_21_37">
<l>iti priyasyārdhaśarīrasaṃsthitau kṣaṇaṃ vikalpākulamānasā satī|</l>
<l>babhūva tatsaṃśrayakātarā punarna gaṇyate premaṇi doṣadūṣaṇam||37|| </l>
</lg>
<p xml:id="HV_21_37p">
(yugalakam)
</p>
<lg type="verse" xml:id="HV_21_38">
<l>vimuktapārśvasya bhujaṃgaśekharasphuratkaṇāphūtkṛtakātarairiva|</l>
<l>kirīṭacandrasya marīcimaṇḍalaiḥ piśaṅgajūṭāntarapuñjitaiḥ sthitam||38||</l>
</lg>
<lg type="verse" xml:id="HV_21_39">
<l>vidhuṃtuḍopaplutabhāgavisphurannavārkabimbopamamagnipiṅgalam|</l>
<l>vilīnabhāgāntaramiśramūrdhvagaṃ vibhāti cakṣurdadhadardhatārakam||39||</l>
</lg>
<lg type="verse" xml:id="HV_21_40">
<l>niveśitasyāntarasīmni cakṣuṣo nimīlitārālakarālapakṣmaṇaḥ|</l>
<l>vidhīyate bhāvanayaiva tatkṣaṇaṃ priyānanāmbhoruhadarśanotsavaḥ||40||</l>
</lg>
<lg type="verse" xml:id="HV_21_41">
<l>lalāṭalekhāvalibhaṅgamuccakaiḥ samāsajantyāntaravartmani bhruvā|</l>
<l>manorathārūḍhaharekṣaṇakriyā savibhramotkṣepadaśā nivedyate||41||</l>
</lg>
<pb n="284" />
<lg type="verse" xml:id="HV_21_42">
<l>apāṅgbhāgaṃ rabhasādapāśritaḥ salīlamabhyāsavaśena tārakaḥ|</l>
<l>adṛṣṭakāntānanakhedamantharaṃ kathaṃcidevotkatayāpi vartate||42||</l>
</lg>
<lg type="verse" xml:id="HV_21_43">
<l>prasaktatāmbūlakalaṅkadhūsarāṃ śriyaṃ dadhatyādharamadhyalekhayā|</l>
<l>sphuṭeva mūrtidvitayasya peśalā vibhāgasīmā saralā viracyate||43||</l>
</lg>
<lg type="verse" xml:id="HV_21_44">
<l>stanasya romāñcabharāvalambinaḥ śarīrabhāgaṃ viśato 'numīyate|</l>
<l>vilocane mīlitapakṣmasaṃpuṭe manoramasparśasukhodayotsavaḥ||44||</l>
</lg>
<lg type="verse" xml:id="HV_21_45">
<l>niṣiddhadehārdhaniveśavibhramaṃ kṛśatvayogaṃ prati baddhakopayā|</l>
<l>sabhaṅgurabhrūlatayeva kevalaṃ balicchalānmadhyabhuvā vyavasthitam||45||</l>
</lg>
<lg type="verse" xml:id="HV_21_46">
<l>manoramāntarviniveśanirvṛteravāptavistāraguṇodaye 'dhikam|</l>
<l>nitambabhāge maṇimekhalāguṇo bhareṇa vicchinnaguṇaḥ patatyadhaḥ||46||</l>
</lg>
<lg type="verse" xml:id="HV_21_47">
<l>iti priyasyācalarājakanyayā śarīrabhāge kṛtasaṃniveśayā|</l>
<l>jagatsu saubhāgyaguṇairanyagairvyajīyatāśeṣanitambinījanaḥ||47||</l>
</lg>
<p xml:id="HV_21_47p">(daśabhiḥ kulakam)</p>
<lg type="verse" xml:id="HV_21_48">
<l>ekatra pannagamayī sajalābhranīla-</l>
<l>cchāyā kaṭīrakataṭe kṛtasaṃniveśā|</l>
<l>vyāvartitakaṇṭhakuharāspadakālakūṭa-</l>
<l>toyāśayasrutivilāsamadhatta kāñcī||48||</l>
</lg>
<lg type="verse" xml:id="HV_21_49">
<l>śobhāṃ babhāra jaghane glapitāndhakara-</l>
<l>manyatra ratnaraśanā madhuraṃ raṇantī|</l>
<l>lāvaṇyakāntisarasīpulināyamāna-</l>
<l>vistāraśālijaghanasthalahaṃsapaṅktiḥ||49||</l>
</lg>
<lg type="verse" xml:id="HV_21_50">
<l>adhyūru śītakiraṇābharaṇasya kāntiṃ</l>
<l>kalmāṣamāpa mṛgacarma viṣajyamānam|</l>
<pb n="285" />
<l>bibhratkirīṭaśaśidarśanabaddharāga-</l>
<l>tārādhṛtāgatasitetarapakṣmalakṣmīm||50||</l>
</lg>
<lg type="verse" xml:id="HV_21_51">
<l>visargasūkṣmacchaviśāramambaraṃ vicitrakāñcīguṇaratnaraśmibhiḥ|</l>
<l>vilagnamanyatra sa pañcarāgatāmivodvahaccāru taraṅgitaṃ babhau||51||</l>
</lg>
<lg type="verse" xml:id="HV_21_52">
<l>parasparapremavijṛmbhito 'nayościrāya yogo 'stu śarīrabhāgayoḥ|</l>
<l>dadhau tulākoṭikaśiñjitacchalāditīva gaurīcaraṇastadāśiṣam||52||</l>
</lg>
<lg type="verse" xml:id="HV_21_53">
<l>nṛtyatparikramabharānatabhūmipīṭha-</l>
<l>niṣpiṣṭaratnaśirasaṃ khalu mā kṛthā mām|</l>
<l>bhasmāvadāta iti śeṣa ivendumaule-</l>
<l>rbhogī babhau kaṭakitaścaraṇāgralagnaḥ||53||</l>
</lg>
<lg type="verse" xml:id="HV_21_54">
<l>sevāgatāmṛtakarapratibimbgarbhaṃ</l>
<l>vakṣaḥsthalārdhamabhṛtonnatamindumauliḥ|</l>
<l>antaḥpraveśaparimaṇḍalalakṣyamāṇa-</l>
<l>gaurīpayodharamivācchatayā parītam||54||</l>
</lg>
<lg type="verse" xml:id="HV_21_55">
<l>saṃdhyāhitotsavavikāsamahīnakāñcī-</l>
<l>dāmābhirāmamaniśaṃ vikaṭākṣavaktram|</l>
<l>lakṣmīmanuttamahimāṃśukalāñchitaṃ sa-</l>
<l>dāviścakāra śivayorvapurityabhinnam||55||</l>
</lg>
<lg type="verse" xml:id="HV_21_56">
<l>anyonyamanmathasukhānubhavānubandha-</l>
<l>niḥspandamīlitavilocanayostadānīm|</l>
<pb n="286" />
<l>ceṣṭāstayorudabhavannavibhinnacitta-</l>
<l>saṃtānaparyavasitā vinibaddhavācaḥ||56||</l>
</lg>
<lg type="verse" xml:id="HV_21_57">
<l>iti rasapoṣayuktimadanujjhitavṛtti guṇavyapāśrayaṃ</l>
<l>prathitaśubhāṅgalakṣaṇamapūrvakṛtipravaṇātmatāṃ dadhat|</l>
<l>kaviriva nāṭakaṃ ghaṭitasaṃdhi vidhāya śaśāṅkaśekharaḥ</l>
<l>śikharisutārdhamardhavapuṣi pramadānvitamānaso 'bhavat||57||</l>
</lg>
<lg type="verse" xml:id="HV_21_58">
<l>itthaṃ bhūyo viyogajvaravisaradaśopaplavacchedahetoḥ</l>
<l>spaṣṭapremānubandhaṃ sthitavati dayitādeharatnena miśre|</l>
<l>harṣotkarṣānnipeturvapuṣi purariporekalakṣyāstadānī-</l>
<l>mārścaryodvṛttatārāḥ pravikasitapuṭā dṛṣṭayaḥ pārṣadānām||58||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye gaurīśvaradehārdhavarṇano
nāmaikaviṃśaḥ sargaḥ|
</p>
</div>
<div n="22" type="chapter">
<p>
dvāviṃśaḥ sargaḥ|
</p>
<lg type="verse" xml:id="HV_22_1">
<l>ityardhadeharacitasthitimuttamāṅga-</l>
<l>gaṅgābhyasūyanaparāṃ giriśasya gaurīm|</l>
<pb n="287" />
<l>nātho 'dhigamya saritāmatha candradhāma-</l>
<l>saṃmūrchitaḥ krudha iva kṣubhitastadāsīt||1||</l>
</lg>
<lg type="verse" xml:id="HV_22_2">
<l>utplutya dūramanuvavrajuṣā mṛgāṅka-</l>
<l>maṅkādivābhrapadavīmavagāhamānam|</l>
<l>svasthāna eva parivṛttijuṣā muhūrta-</l>
<l>mambhodhinā stimitaśāntajalena tasthe||2||</l>
</lg>
<lg type="verse" xml:id="HV_22_3">
<l>tāvadvidhāya jaladhiḥ stimitāmavasthā-</l>
<l>munmīlitānukṛtalocanaratnaśuktiḥ|</l>
<l>ścyotatsudhārdraśiśirāṃśukarāvamarśa-</l>
<l>viśliṣṭaśeṣaviṣamūrcha ivodatiṣṭhat||3||</l>
</lg>
<lg type="verse" xml:id="HV_22_4">
<l>tārāpathaṃ sapadi śiśrayiṣaḥ salīla-</l>
<l>mardhena yojayitumicchurivāmṛtāṃśoḥ|</l>
<l>ulāsivīciphalakapratibimbitaṃ sa-</l>
<l>dabhyutsasarja payasāṃ patirañjasārdham||4||</l>
</lg>
<lg type="verse" xml:id="HV_22_5">
<l>unnamramīnamakaraprakāravacūla-</l>
<l>kallolaketugajavājisamākulaṃ sat|</l>
<l>atyaurvavahnimagamajjaladheramanda-</l>
<l>māskandadānarabhasādiva toyasainyam||5||</l>
</lg>
<lg type="verse" xml:id="HV_22_6">
<l>antargataurvaviṣavahniśikhābhitaptā</l>
<l>ratnojjvalāḥ śitiruco vavaluḥ payodhau|</l>
<l>kallolabhogipatayaḥ parirabdhaśīta-</l>
<l>sacchāyacandrakaracandanaśākhivṛndāḥ||6||</l>
</lg>
<lg type="verse" xml:id="HV_22_7">
<l>abhyutthitena rabhasordhvataraṅgabāhu-</l>
<l>saṃchāditāmbaratalaṃ kṣitipṛṣṭhapīṭhe|</l>
<pb n="288" />
<l>astraṃsi ratnanidhinānadhijagmupātra</l>
<l>sindhūpagūhanasukhaṃ saśuceva dūrāt||7||</l>
</lg>
<lg type="verse" xml:id="HV_22_8">
<l>antaḥsphuradvikaṭavidrumadaṇḍanirya-</l>
<l>cchāyanuviddhamudadheḥ śaradabhrabhāsaḥ|</l>
<l>āvartamaṇḍalamarājata muktanidra-</l>
<l>raktāmbujaṃ madhuriporiva nābhicakram||8||</l>
</lg>
<lg type="verse" xml:id="HV_22_9">
<l>madhyādhirūḍhasakalapratimāgatendu-</l>
<l>bimbasphuradvikaṭaratnaviṭaṅkapīṭhā|</l>
<l>adhyamburāśi racitā jaladevatābhi-</l>
<l>rdoleva rājatitarāṃ sma taraṅgalekhā||9||</l>
</lg>
<lg type="verse" xml:id="HV_22_10">
<l>nīhāragaurarucibhirmakarākarasya</l>
<l>tārāgaṇairadhijalaṃ pratimāniṣaṇṇaiḥ|</l>
<l>dadhre taraṅgabhujadaṇḍadṛḍhopagūḍha-</l>
<l>jyotsnānidāghajalaśīkarabindulakṣmīḥ||10||</l>
</lg>
<lg type="verse" xml:id="HV_22_11">
<l>chāyāgatāvikalanūtanacandrabimba-</l>
<l>vispaṣṭacakraghaṭanaṃ kṣubhitasya sindhoḥ|</l>
<l>muktāmbaraṃ nipatati sma vinīlakānti</l>
<l>daityādhipasya bhujavṛndamivormijālam||11||</l>
</lg>
<lg type="verse" xml:id="HV_22_12">
<l>cakre 'ṅkagāmaranadīśucihāragaura-</l>
<l>kallolapīvarapayodharapṛṣṭhabhājaḥ|</l>
<l>vīcīkarairjalanidhiḥ phaṇiphūtkṛtāri-</l>
<l>dhūmacchaṭāsitanavāgurupattravallīḥ||12||</l>
</lg>
<lg type="verse" xml:id="HV_22_13">
<l>pāriplavordhvavalitātanuratnakambu-</l>
<l>sāvartacakrakaravartanavīcibāhuḥ|</l>
<l>velāṅganā vilulitāñjananīlanāga-</l>
<l>veṇīlatāściramanartayateva sindhuḥ||13||</l>
</lg>
<lg type="verse" xml:id="HV_22_14">
<l>vyaktaṃ rasātalamukhaṃ kṣaṇamudvahantī</l>
<l>niḥśeṣanetrakumudotsavahetumindum|</l>
<l>draṣṭuṃ kutūhalavaśādiva nāgaloka-</l>
<l>lakṣmīrvyudāsa jalarāśijalottarīyam||14||</l>
</lg>
<lg type="verse" xml:id="HV_22_15">
<l>velānilāhativijarjaritasya sindhoḥ</l>
<l>pratyagraratnakusumastabakānyamandam|</l>
<l>kallolakampratanukānanamaṇḍalāni</l>
<l>bhasmīcakāra vaḍavāmukhasaṃkṣayāgniḥ||15||</l>
</lg>
<lg type="verse" xml:id="HV_22_16">
<l>preṅkhatpravālavalayāruṇamindumauli-</l>
<l>paryastalagnaviśikhāgniśikhāsahasram|</l>
<l>sindhoḥ puratrayamiva sphuradaindranīla-</l>
<l>stambhāyatormi nabhasaḥ salilaṃ nyapaptat||16||</l>
</lg>
<lg type="verse" xml:id="HV_22_17">
<l>vaimānikāmaravadhūrgamane taraṅgaiḥ</l>
<l>kṣiptāḥ sarāgamavalokya payomanuṣyāḥ|</l>
<l>adhyaurvavahni tadalābhavijṛmbhamaṇa-</l>
<l>śokā ivāśu jaladhau dadati sma jhampām||17||</l>
</lg>
<lg type="verse" xml:id="HV_22_18">
<l>kṣiptāstathordvhamudadhestaralaistaraṅga-</l>
<l>bhaṅgaiḥ plavāḥ saha vimānagaṇairviceruḥ|</l>
<pb n="290" />
<l>ālokya saspṛhamamīṣu yathā surastrīḥ</l>
<l>sāṃyāttrikāścyutimamaṃsata nākadhāmnaḥ||18||</l>
</lg>
<lg type="verse" xml:id="HV_22_19">
<l>garbhīkṛtasphuritavidrumatāmratoya-</l>
<l>tālūni rejurudadhervivṛtāni pātum|</l>
<l>tālūramaṇḍalamukhānyasamaurvatāpa-</l>
<l>tṛṣṇāvaśādiva niśākaracandrikāmbhaḥ||19||</l>
</lg>
<lg type="verse" xml:id="HV_22_20">
<l>abhraṃkaṣaiḥ sphuṭamalairjaladhistaraṅga-</l>
<l>bhaṅgeṣu śītakiraṇasya babhāra bimbaiḥ|</l>
<l>śyāmāṅganājanakṛtāspadacāruratna-</l>
<l>vātāyanāsitaśilācitaharmyalīlām||20||</l>
</lg>
<lg type="verse" xml:id="HV_22_21">
<l>prāpte vivṛddhimudadhau sphuṭaphenahāsa-</l>
<l>sindhuprabhādhavalakañcukapūrṇapātram|</l>
<l>velāṅganāḥ phaṇabhṛtāṃ tarasāpajahru-</l>
<l>rjihmapravālanikarāṅgulikoṭikṛṣṭam||21||</l>
</lg>
<lg type="verse" xml:id="HV_22_22">
<l>ālokyatoddhataparasparasaṃprahāra-</l>
<l>kaṇḍūyanākulabhujairmukharāgalakṣmīḥ|</l>
<l>saṃsaktaśaṅkhaśakalatsaruvīcibhaṅga-</l>
<l>khaḍgodareṣvadhipayodhi payomanuṣyaiḥ||22||</l>
</lg>
<lg type="verse" xml:id="HV_22_23">
<l>abhyuddhṛtapracuraratnanidhānakumbha-</l>
<l>gambhīragartanikarairiva sindhurābhāt|</l>
<pb n="291" />
<l>āvartamaṇḍalaśataiḥ prasabhāpaviddha-</l>
<l>paryantavartibhujagāyasaśṛṅkhalaughaiḥ||23||</l>
</lg>
<lg type="verse" xml:id="HV_22_24">
<l>kāśmīrakesaraparāgarucirvyaloki</l>
<l>lokena śītakiraṇasya niśāmukhe yat|</l>
<l>taddhāvyamānamiva nīranidherudragra-</l>
<l>vīcicchaṭābhirabhavatparipāṇḍu bimbam||24||</l>
</lg>
<lg type="verse" xml:id="HV_22_25">
<l>abhraṃkaṣakṣubhitasindhutaraṅgabhaṅga-</l>
<l>dhautānmṛgā'nkavapuṣo 'viralaṃ galadbhiḥ|</l>
<l>phullāni kairavakulāni kalaṅkabindu-</l>
<l>vṛndairivālivalayaiḥ śabalībabhūvuḥ||25||</l>
</lg>
<lg type="verse" xml:id="HV_22_26">
<l>kallolacakramudadhestaṭaśailasānu-</l>
<l>nirdhautadhāturasarañjitamābabhāse|</l>
<l>prātaḥ samunmiṣadanūrukarātapāṅka-</l>
<l>mabhraṃkaṣaṃ śikharajālamivāśmadhāmnaḥ||26||</l>
</lg>
<lg type="verse" xml:id="HV_22_27">
<l>helāvidāritataṭācaladaityavapra-</l>
<l>vakṣaḥsthalaprakaṭaśuktinakhormihastaḥ|</l>
<l>sindhurnṛsiṃha iva tāravirāvavṛtti-</l>
<l>ruddhūtavāḍavakṛśānuśikhāsaṭo 'bhūt||27||</l>
</lg>
<lg type="verse" xml:id="HV_22_28">
<l>bhāti sma garbhagirikāñcanakūṭakoṭi-</l>
<l>niryanmayūkhanikurambakarambyamāṇam|</l>
<l>māyāśayālumadhusūdananābhipadma-</l>
<l>paryastakesarasahasramivāmbu sindhoḥ||28||</l>
</lg>
<lg type="verse" xml:id="HV_22_29">
<l>vibhrājire jalanidherbhujagottamāṅga-</l>
<l>māṇikyakhaṇḍakiraṇacchuritāstadānīm|</l>
<pb n="292" />
<l>tīreṣu lagnavaḍavāgniśikhāstaraṅga-</l>
<l>bhaṅgāḥ palāyanaparāyaṇatāmivāptāḥ||29||</l>
</lg>
<lg type="verse" xml:id="HV_22_30">
<l>sindhorudīyuṣi himatviṣi candrakānta-</l>
<l>viṣyandivāribhirivāhitavṛddhiyogāḥ|</l>
<l>āsphālanena taṭaśailaśilātaleṣu</l>
<l>pasphāyire sphuritaratnarucastaraṅgāḥ||30||</l>
</lg>
<lg type="verse" xml:id="HV_22_31">
<l>bhogīndrabhogaviniṣaṇṇatanostadānīṃ</l>
<l>pratyakṣameva bhujagāśanaketanasya|</l>
<l>bhasmīcakāra makarākaramaurvavahniḥ</l>
<l>śakto na rakṣitumihāpadi ko 'pi kaṃcit||31||</l>
</lg>
<lg type="verse" xml:id="HV_22_32">
<l>lakṣmacchalabhramaramaṇḍalaśāratāra-</l>
<l>bhāsā śaśipratimayotthitayā cakāśe|</l>
<l>paryantaghūrṇitataraṅgapalāśajāla-</l>
<l>tālūratāmarasakarṇikayārṇavaśrīḥ||32||</l>
</lg>
<lg type="verse" xml:id="HV_22_33">
<l>jvālājaṭālavaḍavāmukhavahnisāndra-</l>
<l>dhūmābhighātaghaṭanavyathitairivācchām|</l>
<l>muktāphalāśrukaṇasaṃtatimutsasarja</l>
<l>vistāribhirjalanidhirmaṇiśuktinetraiḥ||33||</l>
</lg>
<lg type="verse" xml:id="HV_22_34">
<l>pratyagraśoṇamaṇidīdhiticakravāla-</l>
<l>gaṇḍūṣaśīdhuvisarāḥ pulināni sasruḥ|</l>
<l>aprauḍhatīravanakesaraśākhikhaṇḍa-</l>
<l>sekakriyārthamiva sindhutaraṅkalekhāḥ||34||</l>
</lg>
<lg type="verse" xml:id="HV_22_35">
<l>ūuhuḥ pravālaviṭapāṅkurakoṭibhāga-</l>
<l>lagnā vilolavaḍavānaladhumadigdhāḥ|</l>
<pb n="293" />
<l>śaṅkhāḥ karājalavīciṣu tāmranāla-</l>
<l>nīlāravindamukulaśriyamambudhāmnaḥ||35||</l>
</lg>
<lg type="verse" xml:id="HV_22_36">
<l>cakruḥ sthitā nabhasi kūrmakuṭīrakasya</l>
<l>kirmīritāḥ phaṇiphaṇāmaṇiraśmirāgaiḥ|</l>
<l>saudāminīśabalitāmbudavṛndamoha-</l>
<l>vidrāṇahaṃsavisaraṃ taṭamūrmibhaṅgāḥ||36||</l>
</lg>
<lg type="verse" xml:id="HV_22_37">
<l>sthūlasphuliṅganikarāruṇarāgapuṣpa-</l>
<l>śārīkṛtāḥ pavanavegavitanyamānāḥ|</l>
<l>lakṣmīṃ dadhurjalanidhervaḍavāgnidhūma-</l>
<l>lekhāstadaṅkasaritāmiva dīrghaveṇyaḥ||37||</l>
</lg>
<lg type="verse" xml:id="HV_22_38">
<l>kākolakaṇṭharucibhirvikasatkarāla-</l>
<l>ratnāṅkaśīkarakaṇaiḥ sadṛśībhavadbhiḥ|</l>
<l>preṅkholitairdivi nijuhnuvire taraṅga-</l>
<l>bhaṅgairbhujaṃgapatayaḥ kṣubhitasya sindhoḥ||38||</l>
</lg>
<lg type="verse" xml:id="HV_22_39">
<l>vistāribhiḥ sphuritaratnamarīcirāga-</l>
<l>dhātucchaṭāśabalitaistarasā taraṅgaiḥ|</l>
<l>preṅkhadbhirambaramatastaradamburāśi-</l>
<l>rucchrāyamāpya śikharairiva vindhyaśailaḥ||39||</l>
</lg>
<lg type="verse" xml:id="HV_22_40">
<l>vīcīvighaṭṭanavikīrṇavilolaśukti-</l>
<l>rmuktāṃśubhirmakaraketuravāpa lakṣmīm|</l>
<l>saṃcāravartmabhirivābhinavotthitasya</l>
<l>śītatviṣaḥ pramathanāthakirīṭadhāmnaḥ||40||</l>
</lg>
<pb n="294" />
<lg type="verse" xml:id="HV_22_41">
<l>abhyāhatāniva vighūrṇitamandarādri-</l>
<l>sānucyutairniśitakoṭibhiraśmakūṭaiḥ|</l>
<l>ucchvāsalakṣyarudhirasrutitāmrarāga-</l>
<l>cchedājjhaṣā jalanidhau dadhati sma kaṇṭhān||41||</l>
</lg>
<lg type="verse" xml:id="HV_22_42">
<l>vyātenuṣībhirabhitaḥ sphutaphenahāsa-</l>
<l>lakṣmīṃ rarāja jaladhiḥ saridaṅganābhiḥ|</l>
<l>paścādupetya parihāsavidhatsayeva</l>
<l>kallolapāṇipihitātanuśuktinetraḥ||42||</l>
</lg>
<lg type="verse" xml:id="HV_22_43">
<l>mandīkṛtasya śikhino jaṭharāspadasya</l>
<l>toyātipānavaśataḥ pṛthuvīcihastaiḥ|</l>
<l>uttejanārthamiva tīravanāntarāla-</l>
<l>tālīsacūrṇanikaraṃ vicakarṣa sindhuḥ||43||</l>
</lg>
<lg type="verse" xml:id="HV_22_44">
<l>ujjṛmbhitāviralavepathavo 'dhijagmu-</l>
<l>rāsajyamānavikaṭotkalikānubandhāḥ|</l>
<l>abhyullasanmakaraketuśarābhighāta-</l>
<l>kroḍīkṛtāstaṭabhuvo bhṛśamākulatvam||44||</l>
</lg>
<lg type="verse" xml:id="HV_22_45">
<l>yasyodayādhigama eva kulādrituṅga-</l>
<l>bhaṅgīśataiḥ śriyamavāpa viśeṣagurvīm|</l>
<l>tasya pramārṣṭumiva bimbakalaṅkamindo-</l>
<l>rambhodavartma jaladhistarasā jagāhe||45||</l>
</lg>
<pb n="295" />
<lg type="verse" xml:id="HV_22_46">
<l>candrāvadātarucayo jaladhervireju-</l>
<l>rujjṛmbhitā diśi diśi sphutaphenapālyaḥ|</l>
<l>preṅhattaraṅgabhujagādhipadīrghabhoga-</l>
<l>nirmuktakañcukakalāpapulākaśobhāḥ||46||</l>
</lg>
<lg type="verse" xml:id="HV_22_47">
<l>saṃkṣobhamādadhatamudvatavīcicāpa-</l>
<l>maurvīnirargalaśarasthitimaurvavahneḥ|</l>
<l>gaurīpateriva vilocanamūrdhvasaṃstha-</l>
<l>moṣaṃcakāra makaradhvajamiddhamarciḥ||47||</l>
</lg>
<lg type="verse" xml:id="HV_22_48">
<l>uddāmavāḍavakṛśānuśikhāsahasra-</l>
<l>tāpānubandhaśamanārthamivormihastaiḥ|</l>
<l>nītā nadībhirarucajjhaṣaketanasya</l>
<l>phenacchaṭāruciracandanapaṅkacarcā||48||</l>
</lg>
<lg type="verse" xml:id="HV_22_49">
<l>abhyutpatatsarabhasaṃ suracakrapīta-</l>
<l>śeṣodarasthamadirāvyatiṣaṅgahetoḥ|</l>
<l>muktāmbaraṃ nipatati sma taraṅgajāla-</l>
<l>mujjṛmbhamāṇamadamohamivāmbudhāmnaḥ||49||</l>
</lg>
<lg type="verse" xml:id="HV_22_50">
<l>niḥśeṣalokanayanotsavahetumeka-</l>
<l>mālokya candramiva saṃbhṛtagāḍhatoṣaḥ|</l>
<l>ambhonidhirgalitamauktikabāṣpabindu-</l>
<l>saṃdohaśāraśuciśuktivilocano 'bhūt||50||</l>
</lg>
<lg type="verse" xml:id="HV_22_51">
<l>sindhoścakāsatitarāṃ sma maṇiprakāṇḍa-</l>
<l>raśmicchaṭāvisaravicchuritāstadānīm|</l>
<l>hartuṃ rasātalatamāṃsi gṛhītadīpra-</l>
<l>dīpā iva pratidiśaṃ pṛthuvīcihastāḥ||51||</l>
</lg>
<pb n="296" />
<lg type="verse" xml:id="HV_22_52">
<l>tārāpathaṃ caturapātasamīravega-</l>
<l>dhūtā tathodapatadambudhivīcipaṅktiḥ|</l>
<l>tanmadhyavartibhiralābhi yathā muhūrta-</l>
<l>mārādgrahaistaralabudbudavṛndalakṣmīḥ||52||</l>
</lg>
<lg type="verse" xml:id="HV_22_53">
<l>kallolapaṅktibhirathoragaphūtkṛtāgni-</l>
<l>dhūmacchaṭāśabalitābhirapāti nākāt|</l>
<l>bimbaṃ tuṣārakiraṇasya dadhāvuṣībhi-</l>
<l>rālagnatadgatamalābhirivāmburāśeḥ||53||</l>
</lg>
<lg type="verse" xml:id="HV_22_54">
<l>aurvāgnidāhamanapekṣya rasānubandha-</l>
<l>bhājo javādviviśuṣīḥ kakubhāṃ mukhebhyaḥ|</l>
<l>sindhuścakāra tarasā saritaḥ parācīḥ</l>
<l>snigdhe 'pi jātu na jaḍasya bhavatyapekṣā||54||</l>
</lg>
<lg type="verse" xml:id="HV_22_55">
<l>antasthaśeṣaphaṇamaṇḍalaphūtkṛtottha-</l>
<l>niḥśvāsavātavaśato nu saratnarāgāḥ|</l>
<l>sindhoravardhiṣata dhautadiśaḥ śaśāṅka-</l>
<l>dhāmāvamarśajanitāstarasā taraṅgāḥ||55||</l>
</lg>
<lg type="verse" xml:id="HV_22_56">
<l>saṃkṣobhamāgatavataḥ prasarattaraṅga-</l>
<l>bhaṅgotthitaṃ kramaviśaṅkaṭamamburāśeḥ|</l>
<l>tālūramaṇḍaladhatta kulālacakra-</l>
<l>nirvartyamānapariṇāhiśarāvalīlām||56||</l>
</lg>
<lg type="verse" xml:id="HV_22_57">
<l>velāparyastakukṣiprakaravigalitasthūlamuktāphalāccha-</l>
<l>jyotsnālokopaliptagrahamaṇiśabalavyomavīthīvilagnāḥ|</l>
<l>tasthuḥ sindhostaraṅgāḥ kṣaṇamatanuśikhāśekharaurvānalārci-</l>
<l>stāpaploṣapraśāntyai śiśiraśaśadharasparśatarṣādivordhvam||57||</l>
</lg>
<pb n="297" />
<lg type="verse" xml:id="HV_22_58">
<l>vitanvanto lakṣmīmaviraladarīdattaghaṭanāṃ</l>
<l>sphuradratnacchāyārucirataṭavallīvanabhuvaḥ|</l>
<l>virejuḥ kallolāḥ kṣitibhṛta iva vyālavasatiṃ</l>
<l>vihāyottiṣṭhantaḥ kṣubhitajalajālasya jaladheḥ||58||</l>
</lg>
<lg type="verse" xml:id="HV_22_59">
<l>saṃdhyānṛttānubandhadrutarayaśithilagranthinirmuktamadhyaṃ</l>
<l>sthāṇorvaiyāghramārādajinamiva bhuvi sraṃsamānaṃ vireje|</l>
<l>vajratrāsākulāntaḥ śritaśikharikacatkāñcanādhityakorvī-</l>
<l>niṣṭhyūtābhīṣuvaṃśavyatikaraśabalacchāyamambho</l>
<l>'mburāśeḥ||59||</l>
</lg>
<lg type="verse" xml:id="HV_22_60">
<l>dhutataṭagiridhātuvrātadhūlicchaṭābhi-</l>
<l>śchuritapṛthumukhānāṃ sindhurambhogajānām|</l>
<l>drutamakṛta śiraḥsu svachanakṣatramālā-</l>
<l>śriyamatanutaraṅgakṣiptaratnāvalībhiḥ||60||</l>
</lg>
<lg type="verse" xml:id="HV_22_61">
<l>kṣiptvā tīreṣvanarghānglapitaśaśirucaḥ saṃcayāṃstānmaṇīnāṃ</l>
<l>tacconmūlyānukūlaṃ sarasaphalabhṛtāṃ maṇḍalaṃ pādapānām|</l>
<l>dūrārūḍhā nipeturjaladhijalarayāstatkṣaṇaṃ vāḍavāgnau</l>
<l>ke vā na prāpnuvanti vyasanamupagatā vikriyāṃ jāḍyahetoḥ||61||</l>
</lg>
<lg type="verse" xml:id="HV_22_62">
<l>ādāyaurvānalakavalitaṃ śaṅkhacūrṇaṃ tadānī-</l>
<l>makarṣantastaṭavanabhuvo nāgavalīdalaughān|</l>
<l>bhagnānekakramukaśakala(khadira)granthayo vīcibhaṅgā-</l>
<l>stāmbūlasya sthitimavikalāṃ cakrurabdhe(rindo)rivettham||62||</l>
</lg>
<pb n="298" />
<lg type="verse" xml:id="HV_22_63">
<l>prāptaḥ kāmapyabhikyāṃ yadudayasamayārabdhavelāvijṛmbhā-</l>
<l>saṃbhāroddāmitāmbhaḥ kulagiriśikharaśreṇituṅgaistaraṅgaiḥ|</l>
<l>tasyāśaktaḥ pramārṣṭuṃ malamamṛtaruco naktamaṅkotthitasya</l>
<l>sthāne dhūmāyamānaṃ hṛdayamiva dadhau sindhuraurvānalārciḥ||63||</l>
</lg>
<lg type="verse" xml:id="HV_22_64">
<l>saṃbhogoddāmalīlārasarabhasahasadvaktracandrāḥ puraṃdhrīḥ</l>
<l>kurvāṇasyāparādhasmṛtivimukhadhiyo vallabheṣvastamānāḥ|</l>
<l>kaṃdarpasyeva ketuṃ samakaramudadhirvīcidaṇḍaṃ jalaugha-</l>
<l>kṣobhavirbhavidhopasphuṭajayapaṭahārāvaramyaṃ vyudāse||64||</l>
</lg>
<lg type="verse" xml:id="HV_22_65">
<l>pratikakubhaṃ gavākṣaghaṭitā vikāsikumudaśriyaṃ vidadhataḥ</l>
<l>sphuṭataramaindavānarahitā gṛhītavikaṭadrumādriśikharāḥ|</l>
<l>punarapi seturabhasādvalīmukhagaṇā ivāśukiraṇāḥ</l>
<l>sakalamacukṣubhanpatimapāṃ vikīrṇanavaratnaśārapulinam||65||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye samudrollāsavarṇano nāma
dvāviṃśaḥ sargaḥ|
</p>
</div>
<div n="23" type="chapter">
<p>
trayoviṃśaḥ sargaḥ|
</p>
<lg type="verse" xml:id="HV_23_1">
<l>ityambudhau śaśadharodayalabdhatoṣa-</l>
<l>mullāsivīcibhujasaṃbhṛtanṛttaśobhe|</l>
<pb n="299" />
<l>āsannavallabhajanāgamanaḥ puraṃdhri-</l>
<l>lokaḥ prasādhanavidhāvavadhānamādhāt||1||</l>
</lg>
<lg type="verse" xml:id="HV_23_2">
<l>preṅkhannakhaskhalitacandramarīcayo 'tha</l>
<l>lakṣmīṃ puraṃdhricaraṇā bibharāṃbabhūvuḥ|</l>
<l>preyaḥsu bhāvi(?) vinateṣvaparādhavatsu</l>
<l>mūrtaṃ prasādamiva saṃbhṛtamudvahantaḥ||2||</l>
</lg>
<lg type="verse" xml:id="HV_23_3">
<l>āviṣkṛtātiśayanirbhararāgasaṃpa-</l>
<l>dāsāditātinibirīsanitambabimbaḥ|</l>
<l>sthāne babhāra surakāmavatījanasya</l>
<l>caṇḍātakaḥ pulakabandhamanoharatvam||3||</l>
</lg>
<lg type="verse" xml:id="HV_23_4">
<l>vinyastayāvakarasāruṇasāndrarāga-</l>
<l>bhāsvannakhaikacaraṇāṅgulipaṅktirābhāt|</l>
<l>bhīroraśokaviṭapiprasavapraklṛpta-</l>
<l>śalyorumanmathaśilīmukhapañcakaśrīḥ||4||</l>
</lg>
<lg type="verse" xml:id="HV_23_5">
<l>rāmājanena nibiḍaṃ kaladhautakāñcī</l>
<l>baddhā śilātalaviśālanitambabimbe|</l>
<l>udbhinnakomalamanoramaromavallī-</l>
<l>ratnālavālavalayasya vilāsamāpat||5||</l>
</lg>
<lg type="verse" xml:id="HV_23_6">
<l>baddhāstu nāma bhavatī vanitā nitamba-</l>
<l>bimbe purā bhavati te rata eva mokṣaḥ|</l>
<l>mā bhūnmudhaiva mukharā virutairitīva</l>
<l>kāñcīmuvāca caraṇābharaṇaṃ raṇantīm||6||</l>
</lg>
<lg type="verse" xml:id="HV_23_7">
<l>madhye sthitā śithilabandhanabhāgapāda-</l>
<l>padmāgrapātikaladhautakarālakāñcyāḥ|</l>
<pb n="300" />
<l>śobhāṃ babhāra racitāñcitahemavapra-</l>
<l>cakrāṃ kṣaṇaṃ kusumaketupurīva kācit||7||</l>
</lg>
<lg type="verse" xml:id="HV_23_8">
<l>kāñcīguṇairviracitā jaghaneṣu lakṣmī-</l>
<l>rlabdhā sthitiḥ stanataṭeṣu ca ratnahāraiḥ|</l>
<l>no bhūṣitā vayamitīva nitambinīnāṃ</l>
<l>kārśyaṃ nirargalamadhāryata madhyabhāgaiḥ||8||</l>
</lg>
<lg type="verse" xml:id="HV_23_9">
<l>lāvaṇyakāntijalaśaivalavallarībhi-</l>
<l>rakṣuṇṇapuṣpaśarakānanapadminībhiḥ|</l>
<l>śobhāṃ puraṃdhijanatā bibharāṃcakāra</l>
<l>hārāśmagarbhakaśikhākiraṇacchaṭābhiḥ||9||</l>
</lg>
<lg type="verse" xml:id="HV_23_10">
<l>tārāvalīdyutiranamrakucadvayānta-</l>
<l>rālambinī bhṛśamaśobhata hārayaṣṭiḥ|</l>
<l>abhyunmiṣannavakuśeśayakośayugma-</l>
<l>bhinnānanā bisalateva vilāsavatyāḥ||10||</l>
</lg>
<lg type="verse" xml:id="HV_23_11">
<l>hārasya madhyagata indumaṇirmṛgāṅka-</l>
<l>pādāvamarśagalitaiḥ sudṛśo jalaughaiḥ|</l>
<l>mūkīcakāra raśanāguṇamārdratantuṃ</l>
<l>madhyasthatāmapi dadhattaralo na bhūtyai||11||</l>
</lg>
<lg type="verse" xml:id="HV_23_12">
<l>ceto 'haratkucayugaṃ maṇihārayaṣṭi-</l>
<l>madhyasphuranmarakatāṃśuvilaṅghitāgram|</l>
<l>līlāgṛhītanavaśevalavallarīka-</l>
<l>cañcvagrakokayugavibhramamañcitorvāḥ||12||</l>
</lg>
<lg type="verse" xml:id="HV_23_13">
<l>kṛcchreṇa yannibiḍasaṃvalitāṅgulīka-</l>
<l>hastāmbujetarakareritamapyanahyat|</l>
<pb n="301" />
<l>preyasyanīyuṣi śucā galati sma tatra</l>
<l>śūnye kṣaṇena balayaṃ tadarālakeśyāḥ||13||</l>
</lg>
<lg type="verse" xml:id="HV_23_14">
<l>pratyekameva viniveśitadṛśyapuṅkha-</l>
<l>bhāgābhirāmanakhakoṭiśilīmukhābhiḥ|</l>
<l>tūṇīrayaṣṭibhirivābhibabhe smarasya</l>
<l>līlāprasāritapuraṃdhrikarāṅgulībhiḥ||14||</l>
</lg>
<lg type="verse" xml:id="HV_23_15">
<l>prāptasya sāmikṛtamaṇḍanadehayaṣṭi-</l>
<l>rarcālatākisalaye lalanā salīlam|</l>
<l>rāgaṃ nijoṣṭharucake viniveśayantī</l>
<l>kācidvyadhatta hṛdaye hṛdayeśvarasya||15||</l>
</lg>
<lg type="verse" xml:id="HV_23_16">
<l>ślāghyātmanā daśanakoṭikṛtakṣaten</l>
<l>sa.prāpya cumbanasukhānubhavaṃ tadānīm|</l>
<l>rāgaḥ kuśeśayadṛśāmadhareṣu nāga-</l>
<l>valīdalena yadabhāri kimadbhutaṃ tat||16||</l>
</lg>
<lg type="verse" xml:id="HV_23_17">
<l>tāmbūlarāgarucirādharamadhyabhāga-</l>
<l>rekhā jahāra hṛdayaṃ hariṇekṣaṇāyāḥ|</l>
<l>utkṛṣṭacāpajhaṣaketukṛpāṇayaṣṭi-</l>
<l>dhāranipātakṛtasakṣatajavraṇaśrīḥ||17||</l>
</lg>
<lg type="verse" xml:id="HV_23_18">
<l>bhāti sma kācana tiraskṛtabimbakānti-</l>
<l>dantacchadonmiṣitadīdhitimaṇḍalaśrīḥ|</l>
<l>antaḥpraviṣṭabharasaṃbhṛtapuṣpabāṇa-</l>
<l>nārācagarbhamakarandamivodgirantī||18||</l>
</lg>
<pb n="302" />
<lg type="verse" xml:id="HV_23_19">
<l>lāvaṇyakāntiramalā malinātra mā bhū-</l>
<l>dbhītyā sakhīti vililekha na pattralekhām|</l>
<l>akleśayatpunaramūṃ pratimāgatendu-</l>
<l>bimbaprabhādhikataraṃ taruṇīkapole||19||</l>
</lg>
<lg type="verse" xml:id="HV_23_20">
<l>gaṇḍasthalaṃ lakucakuṅmalapāṇḍuśobhā-</l>
<l>mabhyucchvasattilakapattralatābhirāmam|</l>
<l>chāyāniṣaṇṇahariṇāṅkamadhatta puṣpa-</l>
<l>kodaṇḍakānanamivonnatamaṅganāyāḥ||20||</l>
</lg>
<lg type="verse" xml:id="HV_23_21">
<l>sāvarṇyanihnutavipāṇḍuramaṇḍalasya</l>
<l>gaṇḍasthalībhuvi tuṣāraruco 'parasyāḥ|</l>
<l>spaṣṭābhilakṣyavapuṣā mṛganābhipattra-</l>
<l>patrāvalīruciratanyata lakṣmaṇaiva||21||</l>
</lg>
<lg type="verse" xml:id="HV_23_22">
<l>bibhratyarājadasitāgurupaṅkadigdha-</l>
<l>patrrāvalīviracanāśabalaṃ kapolam|</l>
<l>ālokakuṇḍalaśikhāruṇaratnadīpa-</l>
<l>niṣṭhyūtakajjalaviliptamivāñcitabhrūḥ||22||</l>
</lg>
<lg type="verse" xml:id="HV_23_23">
<l>bhāti sma paryuṣitakesarapuṣpapāṇḍu-</l>
<l>gaṇḍasthalīviracitāgurupattralekhā|</l>
<l>vāmabhruvo rajatabhittivilagnakāla-</l>
<l>vallīvilāsamasamānaguṇaṃ vahantī||23||</l>
</lg>
<lg type="verse" xml:id="HV_23_24">
<l>tiryakkṛtānanahimāṃśukarālahasta-</l>
<l>śākhānakhāṃśubharasāndrataraprakāśam|</l>
<pb n="303" />
<l>subhrūrarājata vilambini karṇapāśe</l>
<l>māṇikyakuṇḍalamudaṃśu niveśayantī||24||</l>
</lg>
<lg type="verse" xml:id="HV_23_25">
<l>lāvaṇyakāntivisarāmṛtavāñchayeva</l>
<l>bibhratsudhānikaranirbharatāmapīnduḥ|</l>
<l>chāyāchalena nipapāta vadhūkapole</l>
<l>saṃtoṣavānbhavati ko guṇavānguṇeṣu||25||</l>
</lg>
<lg type="verse" xml:id="HV_23_26">
<l>saṃśikṣitāṃ lalitavibhramaceṣṭitāni</l>
<l>pāriplavakṣaṇagatāni mṛgo 'ṅganāyāḥ|</l>
<l>ityādarādiva śaśī pratimāchalena</l>
<l>svacche kapolaphalake vasatiṃ cakāra||26||</l>
</lg>
<lg type="verse" xml:id="HV_23_27">
<l>lāvaṇyakāntisalilasrutidhautalakṣma-</l>
<l>lekhaḥ kapolaphalake pratimāniṣaṇṇaḥ|</l>
<l>akṣuṇṇameva vibabhau hariṇena mukta-</l>
<l>madhyastanoḥ śravaṇapāśabhayādivenduḥ||27||</l>
</lg>
<lg type="verse" xml:id="HV_23_28">
<l>śyāmīkṛte nipatatā navalodhrareṇu-</l>
<l>bhasmotkareṇa parimārjanavāñchayārāt|</l>
<l>kaṃdarpadarpaṇa ivendukarāḥ puraṃdhri-</l>
<l>gaṇḍasthale kamalakāntimuṣo nipetuḥ||28||</l>
</lg>
<lg type="verse" xml:id="HV_23_29">
<l>ālokyatonnatapayodharapṛṣṭhabhāga-</l>
<l>bimbāgataśravaṇakāñcanakuṇḍalaikā|</l>
<l>sajjīkṛtaprakaṭacakracatuṣṭayāṅka-</l>
<l>saṃcāripuṣpaśarakambalivāhyakaśrīḥ||29||</l>
</lg>
<pb n="304" />
<lg type="verse" xml:id="HV_23_30">
<l>ekāṃ pinaddhanirupaplavacandrabimba-</l>
<l>vistārśāliśucidīdhitiśaṅkhapattrām|</l>
<l>bibhratyarājadaparā taruṇī viṭaṅka-</l>
<l>tāṭaṅkamaṅkitatalāṃ śravaṇāgrapālīm||30||</l>
</lg>
<lg type="verse" xml:id="HV_23_31">
<l>sthūlendranīladaradanturamadhyabhāga-</l>
<l>muktāphalagrathitavibhramakarṇapūrā|</l>
<l>śobhāṃ babhāra ramaṇī nibhṛtadvirepha-</l>
<l>kalmāṣitastabakakomalakalpavallyāḥ||31||</l>
</lg>
<lg type="verse" xml:id="HV_23_32">
<l>kāntiprakarṣamanapekṣya parātmatattvaṃ</l>
<l>hartuṃ pragalbhata idaṃ jalasaṃgameṣu|</l>
<l>itthaṃ rūṣeva rurudhe nijasaṃniveśa-</l>
<l>bhūmirdṛśāyatadṛśaḥ śravaṇotpalasya||32||</l>
</lg>
<lg type="verse" xml:id="HV_23_33">
<l>pāriplavasphuritatārakacakravāla-</l>
<l>nīlotpalasphuṭataratviṣi dīrghikāyām|</l>
<l>vispaṣṭamañjanarajaśchaṭayā dvirepha-</l>
<l>paṅktyeva pakṣmaladṛśo dṛśi saṃnipete||33||</l>
</lg>
<lg type="verse" xml:id="HV_23_34">
<l>bhrūlekhayā kuṭilapakṣmadṛśaḥ śalākā-</l>
<l>nyastāñjanādhikavilīnarucā vyaroci|</l>
<l>karṇāśritotpalagalanmakarandapāna-</l>
<l>lobhādivopagatayā madhupāyipaṅktyā||34||</l>
</lg>
<lg type="verse" xml:id="HV_23_35">
<l>cakre lalāṭabhuvamindumukhījanasya</l>
<l>kastūrikātilakabinduramandaśobhām|</l>
<pb n="305" />
<l>saṃcāripuṣpaśarakuñjarapādacakra-</l>
<l>mudrāniveśa iva kardamadhūsaraśrīḥ||35||</l>
</lg>
<lg type="verse" xml:id="HV_23_36">
<l>dolāyamānacaṭulātilakaṃ lalāṭa-</l>
<l>paṭṭaṃ lalāmalalitaśriyamudvahantī|</l>
<l>ekībhavatsuraśarāsanaśītaraśmi-</l>
<l>khaṇḍāṅkitāmanucakāra divaṃ natabhrūḥ||36||</l>
</lg>
<lg type="verse" xml:id="HV_23_37">
<l>naiśāndhakāranikareṇa sahāviruddha-</l>
<l>mekatra sādhu yadi saṃniviśeta tejaḥ|</l>
<l>baddhāspadā mṛgadṛśaḥ śaśilekhayā ta-</l>
<l>dāsādayetsadṛśatāṃ kacahastabhūmiḥ||37||</l>
</lg>
<lg type="verse" xml:id="HV_23_38">
<l>uddhūtadhūlimakarandakaṇārdramukta-</l>
<l>nidrasphuradvalanapuñjitacārupuṣpāḥ|</l>
<l>utsṛṣṭadairghyaghaṭanāḥ kabarīṣu gāḍha-</l>
<l>bandhāḥ puraṃdhribhiravatsata cāru śeṣāḥ||38||</l>
</lg>
<lg type="verse" xml:id="HV_23_39">
<l>gantuṃ priyāntikamatho rabhasena keśa-</l>
<l>saṃskāradhūmanikaraṃ karabhorvastāḥ|</l>
<l>śītāṃśudīdhitiśikhādalitaṃ vireju-</l>
<l>rutpādayantya iva śārvaramandhakāram||39||</l>
</lg>
<lg type="verse" xml:id="HV_23_40">
<l>lāvaṇyakāntikaluṣīkaraṇāya tāsā-</l>
<l>mālībhajena racitaḥ paramaṅgarāgaḥ||</l>
<pb n="306" />
<l>sthairyaṃ jagāma dayitāgamabhāvanottha-</l>
<l>dharmāciteṣu na cirādapi vigraheṣu||40||</l>
</lg>
<lg type="verse" xml:id="HV_23_41">
<l>lakṣyīkṛtaṃ smṛtibhuvā bibharāṃcakāra</l>
<l>śobhāṃ vapuḥ sarasakuṅkumakardamāṅkam|</l>
<l>nirmuktapuṣpaśarakesarasāndradhūli-</l>
<l>saṃpātapiṅgitamivādhikamaṅganāyāḥ||41||</l>
</lg>
<lg type="verse" xml:id="HV_23_42">
<l>vinyasya bhūpaṇaśatāni mudhaiva deha-</l>
<l>kāntiḥ kuśeśayadṛśā kaluṣīkṛteyam|</l>
<l>cārubhruvaḥ pratimito 'cchakapolabhitti-</l>
<l>bhāge gabhastibhiratīva jahāsa candraḥ||42||</l>
</lg>
<lg type="verse" xml:id="HV_23_43">
<l>vyaktāṅgarāgaghanasaurabhabaddhavāñcha-</l>
<l>vyāvartanākulaśilīmukhacakravālā|</l>
<l>durvāramāraśarapātabhayena loha-</l>
<l>varmāntarālaghaṭiteva rarāja kācit||43||</l>
</lg>
<lg type="verse" xml:id="HV_23_44">
<l>jahrurmanāṃsi saralonnatacārunāsā</l>
<l>vaṃśāḥ payodharamṛdaṅgabhṛtastaruṇyaḥ|</l>
<l>dolāyamānamaṇikuṇḍalakāṃsyatālāḥ</l>
<l>saṃgītabhūmaya iva smaralāsakasya||44||</l>
</lg>
<lg type="verse" xml:id="HV_23_45">
<l>śṛṅgāriṇī dhṛtamadojjvalakāladhauta-</l>
<l>kakṣyā kalāpakarapuṣkaracāruśobhā|</l>
<l>bhāti sma kāmakariṇīva pinaddhahāra-</l>
<l>nakṣatramālakucakumbhataṭā varorūḥ||45||</l>
</lg>
<lg type="verse" xml:id="HV_23_46">
<l>āhlādahetuniravadyaśarīrayaṣṭi-</l>
<l>lāvaṇyakāntikaluṣīkaraṇena tāsām|</l>
<pb n="307" />
<l>āsītkuśeśayadṛśāmayathārthataiva</l>
<l>paryastabhāsvararucāmapi bhūṣaṇānām||46||</l>
</lg>
<lg type="verse" xml:id="HV_23_47">
<l>preyogṛhāgamanabhāvanayānyacetāḥ</l>
<l>svacche dhṛte savayasā gṛhacandrabimbe|</l>
<l>bhūṣāviśeṣaracanāsadasadviveka-</l>
<l>śūnyaiva kācidavalokayati sma vaktram||47||</l>
</lg>
<lg type="verse" xml:id="HV_23_48">
<l>citraprasādhanaparigrahaśobhivaktra-</l>
<l>mālokya darpaṇatale muhurucchvasantyāḥ|</l>
<l>matvābhisaṃdhimabhivallabhadhāma baddha-</l>
<l>rāgā yayāvanuditāpi vidagdhadūtī||48||</l>
</lg>
<lg type="verse" xml:id="HV_23_49">
<l>eṣā gataiva nibirīsanitambabimba-</l>
<l>bhāreṇa pakṣmaladṛśaḥ kriyate tu vighnaḥ|</l>
<l>yāntyā itīva dayitāntakameṇadṛṣṭe-</l>
<l>ragre jagāma gadituṃ laghu cittavṛttiḥ||49||</l>
</lg>
<lg type="verse" xml:id="HV_23_50">
<l>śrotrābhirāmamupakalpya rasārdravṛtte-</l>
<l>rabhyeyuṣo dayitavāridharasya śabdam|</l>
<l>ramyābhyapadyata vidūrabhuveva nāryā</l>
<l>paryucchvasatpulakaratnaśalākaya śrīḥ||50||</l>
</lg>
<lg type="verse" xml:id="HV_23_51">
<l>preyāṃsamīkṣitumathekṣaṇatārakasya</l>
<l>dūrādapāṅgapadavīmabhidhāvato 'syāḥ|</l>
<l>ānandabāṣpajalabindunibhena sāndrāḥ</l>
<l>svedāmbuśīkarakaṇā iva saṃnipetuḥ||51||</l>
</lg>
<lg type="verse" xml:id="HV_23_52">
<l>kācidvikalparacitākṛticittanātha-</l>
<l>gāḍhopagūhanarasasrutadharmaleśaiḥ|</l>
<pb n="308" />
<l>lāvaṇyakāntijalamajjanlagnabindu-</l>
<l>vṛndāmivābhṛta tanuṃ sphuṭaromaharṣām||52||</l>
</lg>
<lg type="verse" xml:id="HV_23_53">
<l>bhītā vadhūrabhimukhaṃ na śaśāka bhartu-</l>
<l>rudvīkṣituṃ yadaciroḍhatayā kathaṃcit|</l>
<l>pṛṣṭhāgatasya vadanaṃ śvasitāhate 'tha</l>
<l>paśyantyadūyata tadasphuṭamātmadarśe||53||</l>
</lg>
<lg type="verse" xml:id="HV_23_54">
<l>kācidvidhūsaritakāntimadhatta datta-</l>
<l>duḥkhāsikādharamaṇiṃ cirayatyabhīṣṭe|</l>
<l>niḥśvāsamārutaparamparayānubandhi-</l>
<l>roṣandhakārakaluṣīkṛtayev bhinnam||54||</l>
</lg>
<lg type="verse" xml:id="HV_23_55">
<l>prāptaḥ sabhītirasitāgurupaṅkapattra-</l>
<l>bhaṅgamavaikṣata puraṃdhrijanasy kāntaḥ|</l>
<l>antarvyalīkacakitaḥ sphuraṇānubandhi-</l>
<l>mānāgnidhūmakaluṣāmiva gaṇḍalekhām||55||</l>
</lg>
<lg type="verse" xml:id="HV_23_56">
<l>kṣī(hrī)ṇo 'pi mugdhavadane 'nuśayāptiheto-</l>
<l>rvācyastvayā na khalu vipriyameṣa kiṃcit|</l>
<l>spaṣṭāgasi priyatame sudṛśo na bāṣpa-</l>
<l>stambho virūkṣamabhidhātumadāditīva||56||</l>
</lg>
<lg type="verse" xml:id="HV_23_57">
<l>kānte praṇemuṣi kṛtāgasī tadvataṃsa-</l>
<l>puṣpādhivāsasurabhau vibabhau taruṇyāḥ|</l>
<l>bhrāmyanmadhuvratagaṇaścaraṇāravinda-</l>
<l>pārśve muhūrtamasitopalanūpuraśrīḥ||57||</l>
</lg>
<pb n="309" />
<lg type="verse" xml:id="HV_23_58">
<l>saṃsaktakajjalakareṇa vilocanāmbu-</l>
<l>pūraplavaṃ prasabhamunmṛjatā sarāgam|</l>
<l>hastīkṛtaḥ kṛśatanorabhavatpriyeṇa</l>
<l>mānāndhakāra iva ratyupabhogavighnaḥ||58||</l>
</lg>
<lg type="verse" xml:id="HV_23_59">
<l>kṛṣṇāyatānamitapārśvanitambacumbi-</l>
<l>veṇīlatānanagatatripatākapāṇiḥ|</l>
<l>sācīkṛtabhru vinimīlitalocanātha</l>
<l>kācitpuraḥ smararasātkamiturjajṛmbhe||59||</l>
</lg>
<lg type="verse" xml:id="HV_23_60">
<l>anyā punaḥ sarabhasordhvaviviktabhāsva-</l>
<l>duttānakarkaṭakarasthitibāhuyaṣṭiḥ|</l>
<l>utkṣiptamūlakuṭilīkṛtakuñcitabhrū-</l>
<l>lekhātaraṅgitakarālalalāṭapaṭṭā||60||</l>
</lg>
<lg type="verse" xml:id="HV_23_61">
<l>preṅkhannitambataṭacumbikarālakāla-</l>
<l>veṇīlatonnamitapīnapayodharaśrīḥ|</l>
<l>dīrghībhavattanutarodaraluptapārśva-</l>
<l>bhāgā vivartavalanaṃ vapuṣaścakāra||61|| </l>
</lg>
<p xml:id="HV_23_61p">
(yugalakam)
</p>
<lg type="verse" xml:id="HV_23_62">
<l>tāsāmapāṅgapadavīvyatiriktanīla-</l>
<l>tāratvi.o lalitavīkṣitvibhrameṣu|</l>
<l>āvṛttipītabharanirgatakajjalaugha-</l>
<l>dhūlicchaṭā iva dṛśo dadhati sma lakṣmīm||62||</l>
</lg>
<pb n="310" />
<lg type="verse" xml:id="HV_23_63">
<l>prāptāḥ pradoṣasamaye sphuradindranīla-</l>
<l>koṣābhirāmaśititārakamaṇḍalābhiḥ|</l>
<l>dṛgbhiḥ savibhramamapāyiṣatāvadhūta-</l>
<l>mānāndhakāramaravindadṛśāṃ yuvānaḥ||63||</l>
</lg>
<lg type="verse" xml:id="HV_23_64">
<l>tāsāṃ dṛśastaralatārakacakravāla-</l>
<l>pakṣmacchaṭāṃśuśabalīkṛtagaṇḍabhāgāḥ|</l>
<l>ācikṣipuḥ priyamanāṃsi jhaṣāvacūla-</l>
<l>līlāvaśīkaraṇavibhramavartayastāḥ||64||</l>
</lg>
<lg type="verse" xml:id="HV_23_65">
<l>priyatamamavalokyāpāśrayādutpatantyāḥ</l>
<l>sarabhasamaparasyāḥ pādamūle salīlam|</l>
<l>nyapatadatha karāgrādaccharatnātmadarśaḥ</l>
<l>śaśadhara iva vaktracchāyayā nirjitaśrīḥ||65||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye prasādhanavarṇano nāma trayoviṃśaḥ
sargaḥ|
</p>
</div>
<div n="24" type="chapter">
<p>
caturviṃśaḥ sargaḥ|
</p>
<lg type="verse" xml:id="HV_24_1">
<l>iti rātrimukhe samaṃ priyairghaṭamānāsu cakoradṛṣṭiṣu|</l>
<l>aparāḥ priyaviprayogato bhṛśamāsedurupaplutāṃ daśām||1||</l>
</lg>
<lg type="verse" xml:id="HV_24_2">
<l>smarakārmukayaṣṭivibhramaṃ kuṭilā cāndramasī kalāvahat|</l>
<l>dadhati sma tadīritāḥ śarā iva tanvyāstadabhīṣavo vyathām||2||</l>
</lg>
<lg type="verse" xml:id="HV_24_3">
<l>na tadā tamaso 'bhavatkvacicchaśidhāmnaśca viśeṣadarśanam|</l>
<l>akarotsutanoryadandhatāṃ ciramasyā virahe vijṛmbhitam||3||</l>
</lg>
<pb n="311" />
<lg type="verse" xml:id="HV_24_4">
<l>kusumeṣupṛṣatkapakṣajaḥ paridhunvanvirahāśuśukṣaṇim|</l>
<l>adhṛtadraḍhimāṇi subhruvāṃ hṛdayāntyāśu dadāha mārutaḥ||4||</l>
</lg>
<lg type="verse" xml:id="HV_24_5">
<l>ka ivaiti vipadvatīha no pratikūlatvamadoṣavānapi|</l>
<l>sudṛśo virahe 'mṛta(sravāḥ śaśibhāso)pa yadūhuragnitām||5||</l>
</lg>
<lg type="verse" xml:id="HV_24_6">
<l>pratibimbitavallabhākṛtau gurumūrchātimiraiḥ sma dūyate|</l>
<l>api cetasi dhūsarīkṛte śvasitairdarpaṇavattadāparā||6||</l>
</lg>
<lg type="verse" xml:id="HV_24_7">
<l>kusumaṃ nijabandhanādiva prasabhaṃ dakṣiṇamārutāhatam|</l>
<l>nyapatannijasaṃnieśataḥ sukumāraṃ kuṭilabhruvo manaḥ||7||</l>
</lg>
<lg type="verse" xml:id="HV_24_8">
<l>madanasya śarāsanāśrayāmaparāṃ jyāmiva kartumicchatā|</l>
<l>visatantutatistanau sthitā marutādhūyata vāmacakṣuṣaḥ||8||</l>
</lg>
<lg type="verse" xml:id="HV_24_9">
<l>pratipannasamāgamaṃ priye śramasaṃvegavaśādivāyatam|</l>
<l>hṛdayaṃ śvasiti sma nirbharaṃ gurucintābharabhārapīḍitam||9||</l>
</lg>
<lg type="verse" xml:id="HV_24_10">
<l>vijahīhi śucaṃ purā tava vyapayātyeṣa viyogasaṃjvaraḥ|</l>
<l>kṣaṇamāśvasihi vyapohituṃ vyasanaṃ dhīratayā hi śakyate||10||</l>
</lg>
<lg type="verse" xml:id="HV_24_11">
<l>cirakalavataṃsitotpalaspṛhayā mañjurutaiḥ paribhraman|</l>
<l>iti dhīrayati sma kāmapi śravaṇopāntamivaitya ṣaṭpadaḥ||11||</l>
</lg>
<lg type="verse" xml:id="HV_24_12">
<l>(yugalakam)</l>
<l>iha vallabhaviprayogataḥ praviśantyujjhitaśaṅkamādhayaḥ|</l>
<l>vyadhita vraṇitaṃ śaraiḥ smaro vivṛtadvāramitīva tanmanaḥ||12||</l>
</lg>
<lg type="verse" xml:id="HV_24_13">
<l>aviluptaparamparāsthitairdayitapremavimarṣavistaraiḥ|</l>
<l>kṛtatīrtha ivādhṛtistanoravatāraṃ kurute sma mānase||13||</l>
</lg>
<pb n="312" />
<lg type="verse" xml:id="HV_24_14">
<l>asamāptavikalpasaṃkulasmarasaṃkalpanibaddhamālayā|</l>
<l>atidairghyabhṛteva subhruvaḥ sasṛpe bhāvanayānuvallabham||14||</l>
</lg>
<lg type="verse" xml:id="HV_24_15">
<l>na ca kārśyadaśāṃ natabhruvaṃ madano jyāṃ ca śarāsanāṭanim|</l>
<l>sumanaḥsukumāravigrahāṃ virarāmāpaghṛṇo 'dhiropayan||15||</l>
</lg>
<lg type="verse" xml:id="HV_24_16">
<l>kṛtacandanapaṅkacarcanāmaparāṃ tāpadhṛto vyadhuḥ kṣaṇāt|</l>
<l>guruśoṣakṛśāṃ sarojinīmiva sugrīṣmakabhaṅgavāsarāḥ||16||</l>
</lg>
<lg type="verse" xml:id="HV_24_17">
<l>sphuṭasaurabhasaṃpadāgatā madhupā niḥśvasitānilāṃstanoḥ|</l>
<l>papureva tadūṣmaviplutāḥ sukhamevādhikaduḥkhasādhanam||17||</l>
</lg>
<lg type="verse" xml:id="HV_24_18">
<l>niśitairaśarīramārgaṇairhṛdayasya kṣatimīyuṣaḥ kṣaṇāt|</l>
<l>śaśicandrikayāñcitabhruvaḥ paruṣaṃ kṣārarajaśchaṭāyitam||18||</l>
</lg>
<lg type="verse" xml:id="HV_24_19">
<l>virahānalatāpaviplavavyathayevāśu palāyanonmukham|</l>
<l>aparā hṛdayaṃ na pāṇinā gurucintānihitena nārudhat||19||</l>
</lg>
<lg type="verse" xml:id="HV_24_20">
<l>abhinanmadanastathā śaraiḥ sudṛśaścittaśaravyamutsukam|</l>
<l>na punaḥ pratisaṃdadhau yathā tadabhinnāṃśavinākṛterdhanuḥ||20||</l>
</lg>
<lg type="verse" xml:id="HV_24_21">
<l>taṭabhūmirivāparā babhau makarāṅgena vivṛddhimīyuṣā|</l>
<l>niśi locanaśuktisaṃpuṭacyutabāṣpodakabindumauktikā||21||</l>
</lg>
<lg type="verse" xml:id="HV_24_22">
<l>apanidramadhūkapāṇḍurā sudṛśo 'dṛśyata gaṇḍamaṇḍalī|</l>
<l>gamitāśrujalaplavairiva kraśimākīrṇatayātinimnatām||22||</l>
</lg>
<lg type="verse" xml:id="HV_24_23">
<l>surabhiśvasitānilāgatāḥ kṛtamūrchā madhupāyino 'parām|</l>
<l>anayanbhṛśamākulātmatāmuragāścandanakandalīmiva||23||</l>
</lg>
<lg type="verse" xml:id="HV_24_24">
<l>bhavanonnatacandraśālikāśayane dīrghaviyogabhītitaḥ|</l>
<l>prathamaṃ priyakaṇṭhavartinī niśi nidrāmabhajatkṣaṇaṃ na yā||24||</l>
</lg>
<pb n="313" />
<lg type="verse" xml:id="HV_24_25">
<l>aparekṣitumāhitaspṛhā dayitaṃ svapnavitīrṇadarśanām|</l>
<l>bata tāmapi bahvamaṃstayattadaho kāryagatervicitratā||25|| </l>
</lg>
<p xml:id="HV_24_25p">
(yugalakam)
</p>
<lg type="verse" xml:id="HV_24_26">
<l>abalatvamupeyuṣī tathā virahe kācidatābhyadutsukā|</l>
<l>vinimīlitapakṣmapīḍitaṃ kathamapyaśrujalaṃ yathāmucat||26||</l>
</lg>
<lg type="verse" xml:id="HV_24_27">
<l>pratimapatitāṃ sakhīva tāṃ gurutāpopaśamāya subhruvam|</l>
<l>vyadhitāntarupāgatārdratāṃ śaśikāntopalasālabhañjikā||27||</l>
</lg>
<lg type="verse" xml:id="HV_24_28">
<l>śaśino jaladherudīyuṣo gurutadgarbhaviṣāgnineva tām|</l>
<l>upagūḍhaśikhā marīcayo ghanamūrchākulitāṃ niśi vyadhuḥ||28||</l>
</lg>
<lg type="verse" xml:id="HV_24_29">
<l>vibhabhau ghanasārasaṃhatirnihitā snigdhasakhījanaistanau|</l>
<l>sudṛśo 'śrukadarthanābhayādgalitā gaṇḍatalādiva cchaviḥ||29||</l>
</lg>
<lg type="verse" xml:id="HV_24_30">
<l>smaratāpabhareṇa vibhramā na parimlānimavāpuradbhutam|</l>
<l>sudṛśastarupallavā iva smitapuṣpābharaṇojjvalaśriyaḥ||30||</l>
</lg>
<lg type="verse" xml:id="HV_24_31">
<l>karamarpitamānane dadhau smarajṛmbhāsu pidhānalīlayā|</l>
<l>galitāñjanadhūsaraṃ vadhūḥ śvasitaiḥ pluṣṭamivātanūṣmabhiḥ||31||</l>
</lg>
<lg type="verse" xml:id="HV_24_32">
<l>vinimīlitalocanāmbujā dadhatī kaṇṭakitāṃ tanutvacam|</l>
<l>nalinīva śaśāṅkaraśmibhirdrutamamlāyata kācidutsukā||32||</l>
</lg>
<lg type="verse" xml:id="HV_24_33">
<l>virahānala...................ṭattanuṭāṃkāra ivopaśuśruve|</l>
<l>śayanīkṛtaphullapaṅkajasphuṭapakṣmāspadaṣaṭpadāravaḥ||33||</l>
</lg>
<lg type="verse" xml:id="HV_24_34">
<l>dayitāgamane 'pi bhāvinīṃ sthitimālokya vikalpasaṃbhṛtaiḥ|</l>
<l>vidadhe pulakādibhistanau sakṛdabhyāsa ivāñcitabhruvaḥ||34||</l>
</lg>
<pb n="314" />
<lg type="verse" xml:id="HV_24_35">
<l>vyajanīkṛtapadminīdalaskhalitairdūramivānilairvapuḥ|</l>
<l>samupodvalito mṛgīdṛśaḥ saviśeṣaṃ madanānalo 'dahat||35||</l>
</lg>
<lg type="verse" xml:id="HV_24_36">
<l>lulitālakavallarīkatāṃ dadhatā pāṇitale niṣeduṣā|</l>
<l>aparākhyadanālapantyapi smarasaṃtāpadaśāṃ mukhendunā||36||</l>
</lg>
<lg type="verse" xml:id="HV_24_37">
<l>śaśabhṛnmaṇihārayaṣṭayo na śamāyotpalacakṣuṣo 'bhavan|</l>
<l>smarasaṃjvaraśoṣitocchalacchaviviṣyanditavāribindavaḥ||37||</l>
</lg>
<lg type="verse" xml:id="HV_24_38">
<l>virahe mṛgaśāvacakṣuṣāmayugāntapralaye vijṛmbhite|</l>
<l>navapaṅkajakomalaṃ yayāvahimāpātavivarṇatāṃ vapuḥ||38||</l>
</lg>
<lg type="verse" xml:id="HV_24_39">
<l>dayite cirayatyanukramādviyadāskandati candramaṇḍale|</l>
<l>bhṛśamutkalikākulā muhurmumuhurmūḍhamanorathāḥ striyaḥ||39||</l>
</lg>
<lg type="verse" xml:id="HV_24_40">
<l>jagrāha nūnamatuṣāramarīcibimba-</l>
<l>madhyapraveśanapunaruktivaśotthamauṣṇyam|</l>
<l>yadviprayuktataruṇījanadehadāha-</l>
<l>m induḥ spṛśankaraśikhāvalibhiś cakāra||40||</l>
</lg>
<lg type="verse" xml:id="HV_24_41">
<l>āścaryametadasamaṃ makarandabindu-</l>
<l>saṃdohavarṣibhirapi prasavātmakairyat|</l>
<l>vāmabhruvāṃ virahaviplutacetanānāṃ</l>
<l>saṃśoṣyate tanuraho viśikhaiḥ patadbhiḥ||41||</l>
</lg>
<lg type="verse" xml:id="HV_24_42">
<l>digdhā ivodadhiviloḍanavibhramottha-</l>
<l>lakṣmacchalocchalitahālahalacchaṭābhiḥ|</l>
<l>mūrchāṃ vyadhuḥ śaśabhṛtaḥ kiraṇāḥ sudhāmbu-</l>
<l>viṣyandino 'pi virahāturasundarīṇām||42||</l>
</lg>
<lg type="verse" xml:id="HV_24_43">
<l>nṛṣṭiṃ navāṃ rasamayīṃ vikiratyamanda-</l>
<l>mātaṅkadāyini śaśāṅkaghane ghanorvāḥ|</l>
<pb n="315" />
<l>sthūlāśrubindukaṇamauktipaṅktirāvi-</l>
<l>rāsīnnirāyatavilocanaśuktigarbhāt||43||</l>
</lg>
<lg type="verse" xml:id="HV_24_44">
<l>anyādṛgapyaparathaiva janasya nūnaṃ bhāvasthitirbhavati viplutacittavṛtteḥ|</l>
<l>naktaṃkarasya kiraṇāḥ sudhayā yadārdrāḥ preyoviyogavidhurāstaruṇīradhākṣuḥ||44||</l>
</lg>
<lg type="verse" xml:id="HV_24_45">
<l>vikṣiptavellahalabāhulatāḥ karābja-</l>
<l>raktāṅgulīdalamarīcimadhucchaṭābhiḥ|</l>
<l>tāḥ saṃvibhāgamiva paṅkajasaṃstarasya</l>
<l>saṃtāpaśuṣkamakarandakaṇasya cakruḥ||45||</l>
</lg>
<lg type="verse" xml:id="HV_24_46">
<l>niḥśvāsamārutaparāhatapuṇḍarīka-</l>
<l>paryaṅkapiṅgalaparāgakaṇāpadeśāt|</l>
<l>reje viyogaśikhibhītipalāyamāna-</l>
<l>gaurātmadehaparamāṇugaṇeva kācit||46||</l>
</lg>
<lg type="verse" xml:id="HV_24_47">
<l>srastā bhujābjaśayanānmaṇikuṭṭimastha-</l>
<l>raktāravindamukhalagnanakhāṃśulekhā|</l>
<l>udgrīvahaṃsaśiśucuñcuvikṛṣyamāṇa-</l>
<l>sūtrā mṛṇālakalikeva tanorabhāsīt||47||</l>
</lg>
<lg type="verse" xml:id="HV_24_48">
<l>tanvyāḥ śaśāṅkaśakalaṃ pratibimbitaṃ sa-</l>
<l>dacche kapolaphalake vidadhāra lakṣmīm|</l>
<l>cetonimagnaniśitasmarabāṇaśalya-</l>
<l>niṣkarṣaṇānihitakaṅkamukhāyamānam||48||</l>
</lg>
<lg type="verse" xml:id="HV_24_49">
<l>śayyīkṛtaikakarapaṅkajasaṃniṣaṇṇa-</l>
<l>macchaṃ kapolaphalakaṃ vidadhāra kācit|</l>
<pb n="316" />
<l>saṃdhukṣitasmarakṛśānuśikhāśatasya</l>
<l>roddhuṃ ruṣeva śaśinaḥ pratimāvakāśam||49||</l>
</lg>
<lg type="verse" xml:id="HV_24_50">
<l>itthaṃ visaṃsthuladaśāḥ sudṛśo babhūvu-</l>
<l>rindūdayalollasitaratnanidhau pradoṣe|</l>
<l>ujjṛmbhamāṇaramaṇaprathamānurāga-</l>
<l>mānapravāsavidhurasthitivipralambhāḥ||50||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye virahavarṇano nāma caturviṃśaḥ
sargaḥ|
</p>
</div>
<div n="25" type="chapter">
<p>
pañcaviṃśa sargaḥ|
</p>
<lg type="verse" xml:id="HV_25_1">
<l>itthaṃ śaśāṅkātapadarśanena vijṛmbhamāṇāṃ surasundarīṇām|</l>
<l>sasaṃbhramaṃ kāścana tāmavasthāmabhyetya dūtyaḥ suhṛdāṃ vivabruḥ||1||</l>
</lg>
<lg type="verse" xml:id="HV_25_2">
<l>dhṛtāravindacchadasaukumārye haste ca puṣpāstaraṇe ca tasyāḥ|</l>
<l>vipāṇḍuratvaṃ dadhatī nitāntaṃ kapolabhittiśca tanuśca tasthau||2||</l>
</lg>
<lg type="verse" xml:id="HV_25_3">
<l>saugandhyakṛṣṭaiḥ śvasitānilānāṃ tadūṣmadāhāhitagāḍhakhedaiḥ|</l>
<l>pipāsyamānā madhupairbhramadbhiḥ patanti tasyā nayanāmbudhārāḥ||3||</l>
</lg>
<lg type="verse" xml:id="HV_25_4">
<l>candrodayārambhavijṛmbhitena vyadhāyi tasyā makaradhvajena|</l>
<l>velātaṭorvyā iva netraśuktimuktāśrubindusphuṭamauktikatvam||4||</l>
</lg>
<lg type="verse" xml:id="HV_25_5">
<l>doḥkandalīnirjitasaukumāryaṃ mṛṇālamasyā nihitaṃ sakhībhiḥ|</l>
<l>karoti dāhaṃ saviśeṣameva tanmatsareṇeva śarīrayaṣṭeḥ||5||</l>
</lg>
<pb n="317" />
<lg type="verse" xml:id="HV_25_6">
<l>ābibhratī candanapaṅkalekhāṃ lalāṭabhittiḥ śriyameti tanvyāḥ|</l>
<l>āvirbhavaccandrakaleva dugdhasindhūrmilekhā virahātipāṇḍoḥ||6||</l>
</lg>
<lg type="verse" xml:id="HV_25_7">
<l>kucadvayaṃ saṃprati sā bibharti śvāsāgatālipratibimbagarbham|</l>
<l>uṣṇoṣṇabāṣpāmbukaṇapratānaploṣeṇa śāratvamiva prayātam||7||</l>
</lg>
<lg type="verse" xml:id="HV_25_8">
<l>saṃpratyasau muñcati bāṇavarṣamābaddhakopeva manobhave 'pi|</l>
<l>prajāgareṇāruṇite bibharti vilocane padmapalāśadīrghe||8||</l>
</lg>
<lg type="verse" xml:id="HV_25_9">
<l>anekasaṃkalpavikalpagāḍhāṃ daśāṃ vahantyā virahe tvameva|</l>
<l>svapne 'pi jāgraccarite ca tasyāḥ sukhasya duḥkhasa na heturekaḥ||9||</l>
</lg>
<lg type="verse" xml:id="HV_25_10">
<l>viyujyatāsau bhavatā ca yasminkṣaṇe sakhedaṃ vivaśā sakhī me|</l>
<l>sa dagdhabimbaḥ smarabandhureko didhakṣurenāmudiyāya candraḥ||10||</l>
</lg>
<lg type="verse" xml:id="HV_25_11">
<l>tvayā viluptāvasaro natāṅgyāḥ śaraiḥ śarīraṃ kṛśatāṃ nayadbhiḥ|</l>
<l>bhinatti tasyā niśitairanaṅgaḥ kṣatistu me cetasi gāḍhagurvī||11||</l>
</lg>
<lg type="verse" xml:id="HV_25_12">
<l>viniṣpatantaḥ śalabhāḥ pradīpaśikhāmivābhyujjvalacārukāntim|</l>
<l>akampayandagdhadaśāśrayāṃ tāṃ smareṣavaḥ saṃbhṛtapakṣmaśobhāḥ||12||</l>
</lg>
<lg type="verse" xml:id="HV_25_13">
<l>antarviyogajvalanoṣmatāpaparīyamāṇairiva jātatṛṣṇaiḥ|</l>
<l>nipīyate mugdhadṛśo 'dharāgraraso 'dhunā niḥśvasitaprabandhaiḥ||13||</l>
</lg>
<lg type="verse" xml:id="HV_25_14">
<l>niśāsu vinyastamarīcidaṇḍamṛṇālanālena śarīrayaṣṭau|</l>
<l>tuṣārabhāsāpi nipīyamānalāvaṇyatoyeva vibhāvyate 'sau||14||</l>
</lg>
<pb n="318" />
<lg type="verse" xml:id="HV_25_15">
<l>lāvaṇyalakṣmyā maṇipārihāryaṃ rūpāmṛtāṃśoḥ pariveṣacakram|</l>
<l>na bhāti sākalpakaśalyaviddhā mṛṇālavallīvalayaṃ vahantī||15||</l>
</lg>
<lg type="verse" xml:id="HV_25_16">
<l>kutūhaleneva kucadvayasya madhye 'vakāśādhigamāya tanvī|</l>
<l>sakhīkaranyastamṛṇālanālasūtraiḥ parītaṃ hṛdayaṃ bibharti||16||</l>
</lg>
<lg type="verse" xml:id="HV_25_17">
<l>rūpaṃ vahantī harati sma yūnāṃ yā cittavṛttiṃ śubhalakṣaṇāḍhyā|</l>
<l>avaimi ttpādatalasthameva jhaṣāṅkamāviṣkṛtacāruśobham||17||</l>
</lg>
<lg type="verse" xml:id="HV_25_18">
<l>na niṣṭhuratvaṃ hṛdayaṃ viyoge na saukumāryaṃ ca bibharti tasyāḥ|</l>
<l>vibhidyamānaṃ smaramārgaṇairyanna dārḍhyamāpnoti na śīryate</l>
<l>vā||18||</l>
</lg>
<lg type="verse" xml:id="HV_25_19">
<l>niśāgame mandiraratnabhitticchāyāgatenārdratayā sakhī me|</l>
<l>anāmayapraśnavidhitsasyeva niṣevyate 'sau śiśiratviṣārāt||19||</l>
</lg>
<lg type="verse" xml:id="HV_25_20">
<l>upoḍharāgaiḥ pratibaddhakhedamālokamārgaṃ dayitaṃ nayadbhiḥ|</l>
<l>gṛhītacittaiḥ kriyate kṛśāṅgyāḥ sakhījanasyānukṛtirvikalpaḥ||20||</l>
</lg>
<lg type="verse" xml:id="HV_25_21">
<l>sthūlāśrudhārāpatanānubandhapramṛṣṭisaṃjātabhayeva tanvyāḥ|</l>
<l>gaṇḍārpite saṃprati pāṇipadme na bhāti lagnāgurupattravallī||21||</l>
</lg>
<lg type="verse" xml:id="HV_25_22">
<l>vidūyate sā nipataddvirephakalmāṣitābhirnavamañjarībhiḥ|</l>
<l>smareṣubhirdhūrjaṭilocanāgniśikhāvadagdhābhirivekṣitābhiḥ||22||</l>
</lg>
<lg type="verse" xml:id="HV_25_23">
<l>saṃdhukṣaṇāyeva jhaṣāvacūlanāḍiṃdhamenograviyogavahneḥ|</l>
<l>nyastāṃ śarīre bisadaṇḍakhaṇḍanāḍīṃ natabhrūḥ saralāṃ bibharti||23||</l>
</lg>
<lg type="verse" xml:id="HV_25_24">
<l>tvadviprayogānaladāhatapte mlānīkṛtāmbhoruhiṇīpalāśe|</l>
<l>acchinnapātāḥ kucakumbhapṛṣṭhe tasyāśchamityaśrukaṇāḥ patanti||24||</l>
</lg>
<pb n="319" />
<lg type="verse" xml:id="HV_25_25">
<l>kroḍena sā ketuśikhāgralagnamivānurāgānmakaraṃ smarasya|</l>
<l>niśāsu lakṣmodvahatā tuṣāramarīcinā dagdhaśarīrayaṣṭiḥ||25||</l>
</lg>
<lg type="verse" xml:id="HV_25_26">
<l>lalāṭapaṭṭāmbaracandralekhāṃ lāvaṇyaratnākaraphenarājim|</l>
<l>lalāṭikāṃ candanapaṅkadigdhāṃ kaṃdarpalīlākadalīṃ bibharti||26|| </l>
</lg>
<p xml:id="HV_25_26p">
(yugalakam)
</p>
<lg type="verse" xml:id="HV_25_27">
<l>sacandanāstaddhṛdaye sakhībhirmuhurvyadhīyanta śamāya hastāḥ|</l>
<l>vinirgalatsvacchanakhāṃśutoyadhārāpraṇālīsaralāṅgulīkāḥ||27||</l>
</lg>
<lg type="verse" xml:id="HV_25_28">
<l>niśāsu tasyāḥ pratibimbamindoralakṣyata kṣāmakapolabhāge|</l>
<l>lakṣmodvahattacchayanīkṛtaikahastāṅguliśyāmakiṇāyamānam||28||</l>
</lg>
<lg type="verse" xml:id="HV_25_29">
<l>saṃtāpyamānā virahānalena śaśāṅkalekhārucirā sakhīnām|</l>
<l>tasyāstanuḥ svedajalacchalena vilīyamāneva tanoti khedam||29||</l>
</lg>
<lg type="verse" xml:id="HV_25_30">
<l>vibhāvyate mauktikahārayaṣṭyā viyogavahneḥ praśamāya subhrūḥ|</l>
<l>nijaprabhācandanavārivarṣaiḥ sakhyeva saṃsiktakṛśāṅgalekhā||30||</l>
</lg>
<lg type="verse" xml:id="HV_25_31">
<l>vinidranīlotpalapuṇḍarīkamṛṇālavallīvalayānvitāṃ sā|</l>
<l>dhatte daśāmaśrujalāvakīrṇāmudyānavāpīmiva manmathasya||31||</l>
</lg>
<lg type="verse" xml:id="HV_25_32">
<l>vikalpajālākulitaṃ tadīyaṃ cetaḥ paribhrāmyati nirvyavastham|</l>
<l>viniṣpatanmanmathamārgaṇaughapatattravātairiva nudyamānam||32||</l>
</lg>
<lg type="verse" xml:id="HV_25_33">
<l>dhṛtoṣmabhiḥ śvāsasamīrapātairnirdagdhamevoṣṭhadalaṃ tayādya|</l>
<l>na dahyate yāvadalaṃ śarīramupaihi tāṃ tāvadapāsya mānam||33||</l>
</lg>
<lg type="verse" xml:id="HV_25_34">
<l>viḍambitāpūrvavinidrapadmavicumbanālagnamṛgāṅkabimbam|</l>
<l>na bhāti cintāhitaśūnyadṛṣṭi karāravinde vadanaṃ tadīyam||34||</l>
</lg>
<lg type="verse" xml:id="HV_25_35">
<l>mṛṇālinī candanapaṅkadigdhalalāṭikā ketakaśobhivaktrā|</l>
<l>prasannalāvaṇyajalā vipāṇḍupayodharā śrīriva śāradī sā||35||</l>
</lg>
<pb n="320" />
<lg type="verse" xml:id="HV_25_36">
<l>bimbāyamānādhararāgalakṣmīkadarthanākhedabhayādivācchām|</l>
<l>aśruśrutiṃ jarjaratāṃ nayadbhiḥ śvāsānilairdattakucāgrakampā||36||</l>
</lg>
<lg type="verse" xml:id="HV_25_37">
<l>vigarhyamāṇātanuviprayogakṛśānusaṃtāpadaśeva dūram|</l>
<l>rutena bhṛṅgaiḥ kṛtaśoṣapuṣpaśayyāmadhusyandavivṛddhakhedaiḥ||37||</l>
</lg>
<lg type="verse" xml:id="HV_25_38">
<l>bibharti bimbāgatacandrabimbasaṃsparśaśītārtatayeva naktam|</l>
<l>gaṇḍasthalīmutpulakāmanekakaṃdarpasaṃkalpavaśānnatabhrūḥ||38||</l>
</lg>
<p>(cakkalakam)</p>
<lg type="verse" xml:id="HV_25_39">
<l>mūrchānubandhaśvasitapralāpaprajāgarotkampavijṛmbhaṇāni|</l>
<l>phalānyavāptāni tayā sukhārthamātmārpaṇaṃ tvayyapi nāma kṛtvā||39||</l>
</lg>
<lg type="verse" xml:id="HV_25_40">
<l>vyartho hāro mṛṇālaiścitamapi śayanaṃ dhikkamambhoruhairvā</l>
<l>karpūraṃ dūra eva kṣipata himaśilāśarkarābhiḥ kimābhiḥ|</l>
<l>mithyā maivātikhedaṃ bhajata gurutaraḥ ko 'pi jdāhajvaro 'syā</l>
<l>ityanyonyaṃ tadālyaḥ subhaga parigadantyaśrupūraplutākṣyaḥ||40||</l>
</lg>
<lg type="verse" xml:id="HV_25_41">
<l>tadehi yāvanna bhajatyavācyāṃ daśāṃ sakhī me tava viprayogāt|</l>
<l>saṃcārikāyā vacaseti dūramutsāhitaḥ satvarametya kaścit||41||</l>
</lg>
<lg type="verse" xml:id="HV_25_42">
<l>upāyamānāṃ śiśiropacāravyagrātmanā tatra sakhījanena|</l>
<l>niketanāntaḥ kadalīgṛhasya garbhe niṣaṇṇāṃ dayitāmapaśyat||42||</l>
</lg>
<lg type="verse" xml:id="HV_25_43">
<l>śayyīkṛtaṃ gaṇḍatalasya bāṣpadhārāñjanaśyāmalitaṃ karāgram|</l>
<l>jṛmbhāpidhāne vadanasya dattaṃ śvāsairiva pluṣṭamupādadhānām||43||</l>
</lg>
<lg type="verse" xml:id="HV_25_44">
<l>kucadvayenāmalamauktikāṃśuplutāṃ vahantīmadhikonnatena|</l>
<l>antarviyogānalatīvratāpavilīyamānāmiva hārayaṣṭim||44||</l>
</lg>
<pb n="321" />
<lg type="verse" xml:id="HV_25_45">
<l>śarīkṛtairebhirananyajanmā bhinatti cetāṃsi viyoginīnām|</l>
<l>itīva puṣpāṇyupakārabhūmau saṃśoṣayantīṃ śvasitoṣṇavātaiḥ||45||</l>
</lg>
<lg type="verse" xml:id="HV_25_46">
<l>dhautāñjanairaśrukaṇaiḥ patadbhirālakṣyamāṇākṣarapaṅktiśobhaiḥ|</l>
<l>anaṅgasaḍmeśavidhitsayeva kalmāṣayantīṃ śvasitoṣṇavātaiḥ||46||</l>
</lg>
<lg type="verse" xml:id="HV_25_47">
<l>candrodayenāhitavṛddhiyogāṃ vikīrṇamuktāphalacūrṇarāśim|</l>
<l>velāmivākrantanavapravālāṃ daśāṃ vahantīṃ makaradhvajasya||47||</l>
</lg>
<lg type="verse" xml:id="HV_25_48">
<l>antaḥ patanmanmathapuṣpabāṇapakṣānileneva kṛtābhivṛddhīn|</l>
<l>vikampitottuṅgapayodharāgrānniḥśvāsadaṇḍānmuhurutsṛjantīm||49||</l>
</lg>
<lg type="verse" xml:id="HV_25_49">
<l>atyuṣṇabāṣpāmbukaṇapratānavidāhabhītyeva vikampamānam|</l>
<l>bimbādharaṃ niḥśvasitānubandhanitāntapāriplavamudvahantīm||49||</l>
</lg>
<lg type="verse" xml:id="HV_25_50">
<l>atyuṣṇabāṣpāmbukaṇapratānavidāhabhītyeva vikampamānam|</l>
<l>bimbādharaṃ niḥśvasitānubandhanitāntapāriplavamudvahantīm||50||</l>
</lg>
<lg type="verse" xml:id="HV_25_51">
<l>muktāphalatvaṃ nijakarṇaśuktipātena bāṣpāmbukaṇairivāptaiḥ|</l>
<l>salīlamuttānitavaktracandrāṃ site 'bjamālāśayane niṣaṇṇām||51||</l>
</lg>
<lg type="verse" xml:id="HV_25_52">
<l>sugandhiniḥśvāsarasena līnaṃ tadūṣmadāhe 'pi puro bhramantam|</l>
<l>viniṣpatadbhirdaśanāṃśutoyairnirvāpayantīmiva bhṛṅgayūtham||52||</l>
</lg>
<lg type="verse" xml:id="HV_25_53">
<l>sakhīrlatāpaṅkajajālaśayyāvidhūtadhūlīkapilaiḥ sadeśe|</l>
<l>niḥśvāsavātairhṛdayasthagāḍharāgopaliptairiva dhūnayantīm||53||</l>
</lg>
<lg type="verse" xml:id="HV_25_54">
<l>stanastrajā sārdhamavāptaśoṣāṃ sākaṃ galantīṃ nayanāmbupūraiḥ|</l>
<l>dagdhāṃ sahālījanacittavṛttyā viyogasaṃtāpadaśānubandhaiḥ||54||</l>
</lg>
<lg type="verse" xml:id="HV_25_55">
<l>subhrūlatāṣaṭpadamālayauṣṭhadalābhirāmāṃ śriyamudvahantyā|</l>
<l>avāptavaktrāśrayayāravindakāntyā pratīṣaṃ vijitendubimbām||55||</l>
</lg>
<pb n="322" />
<lg type="verse" xml:id="HV_25_56">
<l>payodharāgrapratiphālalīlāsamucchvasaccandanacūrṇadigdhaiḥ|</l>
<l>atyuṣṇadīrgheḥ śvasitānubandhairutkṣepanirhāsakadarthitāsyām||56||</l>
</lg>
<lg type="verse" xml:id="HV_25_57">
<l>mā smodgamanniḥśvasitena sārdhaṃ viyogaduḥkhādasavo 'bhitaptāḥ|</l>
<l>itīva saṃcintayatāśu bāṣpastambhena saṃrabhya niruddhakaṇṭhām||57||</l>
</lg>
<lg type="verse" xml:id="HV_25_58">
<l>samudvahantīṃ kṛśatātinimnagaṇḍasthalīghūrṇanamandavegān|</l>
<l>āvegasaṃphullapuṭagranāsāmārgāgatāṃllocanavāribindun||58||</l>
</lg>
<lg type="verse" xml:id="HV_25_59">
<l>cintānubaddhasphuṭaśūnyadṛṣṭi karārpitakṣāmakapolabhāgam|</l>
<l>mukhaṃ dadhānāṃ vinikuñcitabhrūlekhāpariṣvaktalalāṭalekham||59||</l>
</lg>
<lg type="verse" xml:id="HV_25_60">
<l>nāsāpathenopagatāṃ nirugṇamuktāphalakṣodaparāgaśītām|</l>
<l>antarviyogānalatāpatṛṣṇāvaśādivāśrusrutimāpibantīm||60||</l>
</lg>
<lg type="verse" xml:id="HV_25_61">
<l>upekṣitāṃ vibhramaṣaṭpadaughaiḥ paryastadordaṇḍamṛṇāladaṇḍām|</l>
<l>smaradvipasyāmbujinīmivātiniśātananārācaviṣāṇabhagnām||61||</l>
</lg>
<p xml:id="HV_25_61p">(kulakam)</p>
<lg type="verse" xml:id="HV_25_62">
<l>saṃbhramya kaṇṭakitagātralatā salīla-</l>
<l>māvedyamānadayitāgamanā kathaṃcit|</l>
<l>ānandabāṣpajalabindugurūkṛtāgra-</l>
<l>pakṣmodamīmiladatho nayanadvayaṃ sā||62||</l>
</lg>
<lg type="verse" xml:id="HV_25_63">
<l>śvāsāniloṣmagurudāhavidhūsarasya</l>
<l>nirvāpaṇaṃ spadi kartumivādharasya|</l>
<l>śītānmumoca muhuraśrukaṇānvilambi-</l>
<l>pātānasau kuṭilapakṣmaśikhāgralagnān||63||</l>
</lg>
<lg type="verse" xml:id="HV_25_64">
<l>tasyāstadā ruciracandanavāripaṅka-</l>
<l>carcākṛtāmiva vidhūsaratāṃ pramāṣṭum|</l>
<pb n="323" />
<l>svedāmbhasi plutisamunnamitapraharṣa-</l>
<l>romāñcarājini mamajja śarīrayaṣṭiḥ||64||</l>
</lg>
<lg type="verse" xml:id="HV_25_65">
<l>kiṃ kāryamatra bhavatā dayitāgame 'pi</l>
<l>saṃtāpaśoṣitarasena śarīrayaṣṭau|</l>
<l>tanvyā itīva ghanacandanapaṅkalepo</l>
<l>romāñcarājibhiranudyata nirgatābhiḥ||65||</l>
</lg>
<lg type="verse" xml:id="HV_25_66">
<l>preyasyupeyuṣi sasaṃbhramamaśruvāri</l>
<l>yaccakṣuṣoḥ parimamārja sukhotsukāsau|</l>
<l>vispaṣṭameva punarañjanapaṅkadigdha-</l>
<l>paryantatā ruditamāha tayoḥ sma tasyāḥ||66||</l>
</lg>
<lg type="verse" xml:id="HV_25_67">
<l>romāñcabhinnavacandanapaṅkacarcaṃ</l>
<l>bhraśyanmṛṇālaśakalaṃ vicalajjalārdram|</l>
<l>visrastahāramupajagmuṣi sā priye 'tha</l>
<l>sārdhaṃ mumoca daśayāmbujapattraśayyām||67||</l>
</lg>
<lg type="verse" xml:id="HV_25_68">
<l>vicchidyamānavirahānalatāpaśuṣka-</l>
<l>sūtrā tadā dayitāgāḍhanigūhanena|</l>
<l>muktāphalānyamalahāralatā mumoca</l>
<l>dharmodabindupaṭalāni tanuśca tanvyāḥ||68||</l>
</lg>
<lg type="verse" xml:id="HV_25_69">
<l>madhyasya tānavabhṛto dayitādalabdha-</l>
<l>sparśatvamunnativaśādvata māvayorbhūt|</l>
<l>cakrīkṛtau tadupagūhavaśāditīva</l>
<l>tanvyāḥ stanau sapadi vāmanatāmadhattām||69||</l>
</lg>
<lg type="verse" xml:id="HV_25_70">
<l>romāñcapīnatanutāṃ dadhatoḥ krameṇa</l>
<l>saṃprāptayostaruṇayoratha kātaratvam|</l>
<pb n="324" />
<l>āliṅganena cirasaṃbhṛtaviprayoga-</l>
<l>taptākhilāṅgaghaṭanā sudṛḍhā babhūva||70||</l>
</lg>
<lg type="verse" xml:id="HV_25_71">
<l>itthaṃ dūtīmadhuravacanākarṇanādāgatānāṃ</l>
<l>ślāghyaḥ kālo vipulapulakālaṃkṛtiḥ ko 'pyapūrvaḥ|</l>
<l>yūnāmāsīdatanuvirahopaplavaklāntakāntā-</l>
<l>gāḍhāśleṣaślathabharamalattāraratnāṅkahāraḥ||71||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtīsaṃkalpo nāma pañcaviṃśaḥ
sargaḥ|
</p>
</div>
<div n="26" type="chapter">
<p>
ṣaḍiśaḥ sargaḥ.
</p>
<lg type="verse" xml:id="HV_26_1">
<l>ityāgatāḥ kalitacandrakalāprakāśa-</l>
<l>karpūravāsasurabhīṇyanukūlavṛttīḥ .</l>
<l>premāmṛtārdramanaso dayitā madhūni</l>
<l>__nīlāravindaśabalāni vadhūrapīpyan .. 1 ..</l>
</lg>
<lg type="verse" xml:id="HV_26_2">
<l>udīvarājatavarāvaravīsalīla-</l>
<l>haṃsīsanāthaśuciśaktiśataikadeśā.</l>
<l>āpānabhūmiramarādritaraṅgiṇīva</l>
<l>lakṣmī tadātanuta kāñcanavālukābhiḥ .. 2 ..</l>
</lg>
<lg type="verse" xml:id="HV_26_3">
<l>indoḥ kalā iva vikāsavatīḥ ṭathaktva-</l>
<l>mabhyāgatā nipatitāḥ kathamapyathoām .</l>
<l>śaktirjanā maṇimayī gṛhurvidhūta-</l>
<l>roṣāḥ pipāvayiṣavo'tha vadhūni yoṣāḥ .. 3 ..</l>
</lg>
<lg type="verse" xml:id="HV_26_4">
<l>tāsāmadṛṣṭacarapārvaṇacandramukta-</l>
<l>nidrāravindaghaṭanāsahaśatvamāptāḥ .</l>
<l>līlāgṛhītamadhupūrapiśaṅgaratna-</l>
<l>__ koṣāḥ karāḥ śriyamatha prathayāṃbabhūvuḥ .. 4 ..</l>
</lg>
<lg type="verse" xml:id="HV_26_5">
<l>kiṃ kāryamatra bhavatā vijahīhi cāpa-</l>
<l>mityabhyadhādiva rutairmadanaṃ dvirephaḥ.</l>
<l>raṅgattaraṅgataralotpalagarbharatna-</l>
<l>pārīvikīrṇasahakārasaharṣacetāḥ .. 6 ..</l>
</lg>
<lg type="verse" xml:id="HV_26_6">
<l>pratyagraśoṇamaṇiśuktitalena śīdhu-</l>
<l>dhārāṃ vadhūḥ karakato madhurābhirāmām .</l>
<l>jagrāha pāṭalapalāśamukhena bāla-</l>
<l>sūryāṃśurājimiva paṅkajinī patantīm .. 6 ..</l>
</lg>
<lg type="verse" xml:id="HV_26_7">
<l>utkṣipyamāṇakanakāvaravīvikīrṇa-</l>
<l>maireyarecakarayākularatnakoṣaiḥ.</l>
<l>strīṇāṃ vikāsinavatāmarasābhirāma-</l>
<l>rūpairatāmi sukumāratayā karāgaḥ .. 7 ..</l>
</lg>
<lg type="verse" xml:id="HV_26_8">
<l>saṃpādyate bhṛśamanena mamāvataṃsa-</l>
<l>cchāyeti ratnakarakānnipatanramaṇyāḥ .</l>
<l>vyāttibhiścaṣakamadhyajuṣaścakāra</l>
<l>śīdhuḥ pradakṣiṇamiva kṣaṇamutpalasya .. 8 ..</l>
</lg>
<lg type="verse" xml:id="HV_26_9">
<l>asyā jito'pi niravadyamukhendunā tvaṃ</l>
<l>tiṣṭhanpuro na kimapatrapase sadoṣaḥ.</l>
<l>ityutpale kalaravairiva huṃ cakāra</l>
<l>___ bhṛṅgaḥ saśīdhucaṣakapratibimbacandram .. 9..</l>
</lg>
<lg type="verse" xml:id="HV_26_10">
<l>pītaḥ kalaṅkakaluṣaḥ saha śīdhunāya-</l>
<l>mindurmano malinayiṣyati mā tavāccham .</l>
<l>itthaṃ prapañcacaturastaruṇaḥ pibantī</l>
<l>mugdhāṃ kareṇa parihāsaraso vyarautsīt .. 10 ..</l>
</lg>
<lg type="verse" xml:id="HV_26_11">
<l>śobhā babhāra makarandarasāyamāna-</l>
<l>maireyagarbhamaṇikāṃsyakarālakoṣam .</l>
<l>vāmabhruvāṃ prakṛtitāmratalābhirāma-</l>
<l>dīghaugulīdalakulaṃ karapuṇḍarīkam .. 11 ..</l>
</lg>
<lg type="verse" xml:id="HV_26_12">
<l>ālakṣya lakṣmamalināṃ pratimāgatasya</l>
<l>__ mūrti tuṣāramahasaḥ parimāṣṭumicchuḥ .</l>
<l>kācitkarāṅgulitaraṅgitaśīdhupūra-</l>
<l>___ māyasyati sma caṣake paramārthamugdhā .. 12 ..</l>
</lg>
<lg type="verse" xml:id="HV_26_13">
<l>vinyastaśītalarajaḥsurabhiṣvamanda-</l>
<l>mindīvarāṇi caṣakeṣu salīlamūrdhvam .</l>
<l>agloṣata bhramarapakṣamarudvidhūta-</l>
<l>___ pakṣmāvalīlalitadhūlilaghūni tāsām .. 13 ..</l>
</lg>
<lg type="verse" xml:id="HV_26_14">
<l>vistāraśālimadhurāñcitapakṣmaśobha-</l>
<l>___ mabhya[rṇavartini lasanmaṇipānapātre .</l>
<l>__ bhṛṅgaḥ papau vikacamutpalamānanena</l>
<l>dṛṣṭayā punarmadhuni vimbitamakṣi nāryāḥ .. 14 ..</l>
</lg>
<lg type="verse" xml:id="HV_26_15">
<l>niḥśvāsavātadhutaśīdhutaraṅgaraṅgi</l>
<l>___ tasthau prasāritaviloladalaṃ taruṇyāḥ .</l>
<l>tatsaurabhātiśayavāsanamātmamūrte-</l>
<l>rādhātumutpalamivāsavabhājanāgre .. 15 ..</l>
</lg>
<lg type="verse" xml:id="HV_26_16">
<l>tvatsaṃnidhiglapitaśobhatayā mayātra</l>
<l>kaṣṭaṃ vataṃsaparabhāgarucirna labdhā .</l>
<l>ityabhyadhādiva śilīmukhaśiñjitena</l>
<l>nīlotpalaṃ caṣakabimbitamakṣi vadhvāḥ .. 16 ..</l>
</lg>
<lg type="verse" xml:id="HV_26_17">
<l>nārīviniḥśvasitadhūtamadhūmipūra-</l>
<l>pārivaḥ prapatitaḥ pratimāpadeśāt .</l>
<l>ātmānamindurasatparivṛtya ratna-</l>
<l>pāryāmadhāvadiva lagnamalaṃ viśuddhyai .. 17 ..</l>
</lg>
<lg type="verse" xml:id="HV_26_18">
<l>anyābhidhāgrahaṇabaddharuṣo'bhibhartṛ</l>
<l>pārī vilakṣyahasitadyutibhistaruṇyāḥ .</l>
<l>ālāviteva vibabhau pratibimbavarti-</l>
<l>śīdhudravīkṛtamṛgāṅkarasacchaṭābhiḥ .. 18 ..</l>
</lg>
<lg type="verse" xml:id="HV_26_19">
<l>āvarjite sapadi yatra taraṅgabhaṅga-</l>
<l>__ dolādhiroharabhasātsahasodanaṃsīt .</l>
<l>niḥśeṣite madhuni tatra śuceva jāta-</l>
<l>saṃkocamutpalamadhomukhatāmayāsīt .. 19 ..</l>
</lg>
<lg type="verse" xml:id="HV_26_20">
<l>vispaṣṭalakṣmaṇi saśīdhutaraṅgaratna-</l>
<l>pārītalapratimite śaśini priyāyāḥ .</l>
<l>gaṇḍasthale ca vikacotpalakarṇapura-</l>
<l>kalmāṣabhāsi bibhide na janasya dṛṣṭiḥ .. 20 ..</l>
</lg>
<lg type="verse" xml:id="HV_26_21">
<l>prāptāvadhūtakamalacchavicandramūrti-</l>
<l>pādāvamarśasubhagaścaṣakālavāle .</l>
<l>lakṣmīmaśokaviṭapīva vikāsitāmra-</l>
<l>vīcicchaṭākisalayo vidadhāra śīdhuḥ .. 21 ..</l>
</lg>
<lg type="verse" xml:id="HV_26_22">
<l>āliṅgitā prasṛtaraśmibhujaṃ [masāra-</l>
<l>koṣāntara pratimitena tuṣārabhāsā .</l>
<l>prītyā vikāsinavanīlasarojacakṣuḥ</l>
<l>sodaryasaṃjanitayeva surā babhūva .. 22 ..</l>
</lg>
<lg type="verse" xml:id="HV_26_23">
<l>kiṃcinnipīya caṣakāttaralāyatākṣyā</l>
<l>labdhauṣṭhacumbanasukhaḥ pariśeṣitaḥ san .</l>
<l>śīdhurmudeva surabhiśvasitāvadhūta-</l>
<l>paryucchṛsatsaralavīcibhujo nanarta .. 23 ..</l>
</lg>
<lg type="verse" xml:id="HV_26_24">
<l>niḥśeṣite'tha madhuni sphaṭikācchaśukti-</l>
<l>garbhādudaiyata śucipratimāpadeśāt .</l>
<l>saṃvāditārakanavotpalaśobhino'tri-</l>
<l>__ netrodarādiva tuṣāṇakareṇa bhūyaḥ .. 24 ..</l>
</lg>
<lg type="verse" xml:id="HV_26_25">
<l>sīmantinīvadanapaṅkajadīyamāna-</l>
<l>gaṇḍūṣaśīdhuni rasābṛdayālavāle .</l>
<l>puṣpāstrabāṇabakulaḥ kamiturbabhāra</l>
<l>paryucchrasanmukuladṛṣṭimanoharatvam .. 25 ..</l>
</lg>
<lg type="verse" xml:id="HV_26_26">
<l>nālakṣyatātmamaṇibhājanamadhyagaṃ ya-</l>
<l>tsāvarṇyataḥ sphuṭamalaṃ pratimendubimbam .</l>
<l>utkṣipyamāṇamiva sotpalasindhuvāra-</l>
<l>puṣpāvataṃsaruci tanmadhunāvirāsīt .. 26 ..</l>
</lg>
<lg type="verse" xml:id="HV_26_27">
<l>vīkṣya sphuratsarasaśīdhuni ratnaśukti-</l>
<l>garbha'bhilakṣyahariṇaṃ pratibimbamindoḥ .</l>
<l>ālīyate sma madhupo madhupānalobha-</l>
<l>līnālijālaśabalastabakābhiśaṃsī .. 27 ..</l>
</lg>
<lg type="verse" xml:id="HV_26_28">
<l>bhāti sma ratnacaṣake śaśino niṣaṇṇa-</l>
<l>mīṣannipītapariśeṣitaśīdhugarbha .</l>
<l>tadvīcidhautavanitādharabimbalagna-</l>
<l>tāmbūlakṛṣṇikamiva sphuṭalakṣma bimbam .. 28 ..</l>
</lg>
<lg type="verse" xml:id="HV_26_29">
<l>āvarjitasya madhuno'ruṇaratnaśukti-</l>
<l>garbhe'śujālabhūti kāñcanakarkarībhiḥ .</l>
<l>pūro'nvamīyata mukhānilaghūrṇamāna-</l>
<l>vistāritacchadanavotpaladarśanena .. 29 ..</l>
</lg>
<lg type="verse" xml:id="HV_26_30">
<l>koṣodarapratimitaḥ śaśabhṛtpuraṃdhri-</l>
<l>___ hāsāṃśuvicchuritapāṇḍuramadhyabimbaḥ .</l>
<l>nirmaṣṭalāñchanamalaḥ śriyamāsasāda</l>
<l>sodaryayā madirayeva taraṅgahastaiḥ .. 30 ..</l>
</lg>
<lg type="verse" xml:id="HV_26_31">
<l>saugandhyamāpa madhu ratnakarālakoṣa-</l>
<l>vinyastamutpalavataṃsavikāsaśāram .</l>
<l>pratyagralagnasahakārakṛtādhivāsa-</l>
<l>mucchvāsabhinnamuta vāmadṛśaḥ pibantyāḥ .. 31 ..</l>
</lg>
<lg type="verse" xml:id="HV_26_32">
<l>āvirbhavanmadanadohadambhamāṇa-</l>
<l>niḥśvāsamārutavikampipayodharaśrīḥ .</l>
<l>viśramya kāpi kapiśaṃ pibati sma candra-</l>
<l>bimbāvataṃsakusumastabakaṃ natabhūḥ .. 32 ..</l>
</lg>
<lg type="verse" xml:id="HV_26_33">
<l>sarpanniraṅkuśatayāruṇarāgasāndra-</l>
<l>sindūrarañjitamukho nirapekṣattiḥ .</l>
<l>vāmabhruvāṃ pariṇamannayaneṣu dhairya-</l>
<l>vaprābhighātamakaronmadagandhahastī .. 33 ..</l>
</lg>
<lg type="verse" xml:id="HV_26_34">
<l>chāyāgatasphuritacandrakalātamāla-</l>
<l>patrābhirāmamasitotpalacārunetram .</l>
<l>kācinmadaśriya ivānanamudvikāsi-</l>
<l>vīcinnu ratnacaṣakaṃ vibabhau vahantī .. 34 ..</l>
</lg>
<lg type="verse" xml:id="HV_26_35">
<l>niḥśvāsadhūtataralotpalayopalakṣya-</l>
<l>vistārayā dayitapītavimuktayānyā .</l>
<l>śobhā babhāra madhupāṭalayāccharatna-</l>
<l>śuktyā vadhūlalitatārakayā dṛśā ca .. 35 ..</l>
</lg>
<lg type="verse" xml:id="HV_26_36">
<l>niḥśeṣitāsavamapi pratimāgatendu-</l>
<l>bimbāhitāmiva dadhadgurutāṃ tadānīm .</l>
<l>āvirbhavanmadaviloladṛśaḥ karāgrā-</l>
<l>dāsata sphaṭikabhājanamasphuṭokti .. 36 ..</l>
</lg>
<lg type="verse" xml:id="HV_26_37">
<l>vāmabhruvāmatanunūtanapadmarāga-</l>
<l>khaṇḍāspadārkamaṇibhājananirviśeṣam .</l>
<l>bhāti sma rūḍhamadirāmadagāḍharāga-</l>
<l>gaṇḍasthalapratimitaṃ śiśirāṃśubimbam .. 37 ..</l>
</lg>
<lg type="verse" xml:id="HV_26_38">
<l>niḥśvāsamārutahṛtapratimāniṣaṇṇa-</l>
<l>saṃcāriṣaṭuraṇacitrakabinduśāraiḥ .</l>
<l>śomāṃ kuśeśayadṛśo bibharāṃbabhūvu-</l>
<l>rujjṛmbhamāṇamadapallavitaiḥ kapolaiḥ .. 38 ..</l>
</lg>
<lg type="verse" xml:id="HV_26_39">
<l>āghūrṇamānanatapakṣmadṛśo madena</l>
<l>saṃvāditāṃ tadanu gītavidherdadhānaḥ .</l>
<l>akṣṇoḥ kapolaphalake'dharapallave ca</l>
<l>tristhānaśobhitaguṇo vicakāsa rāgaḥ .. 39 ..</l>
</lg>
<lg type="verse" xml:id="HV_26_40">
<l>gaṇḍasthalī kapiśapānaparamparābhi-</l>
<l>rārūḍharāgamadatāmrarucistaruṇyāḥ .</l>
<l>āvṛtticumbanakṛtotsavavallabhauṣṭa-</l>
<l>tāmbūlarāgapariṇāmavaśādivāsīt .. 40 ..</l>
</lg>
<lg type="verse" xml:id="HV_26_41">
<l>bimbādharāñcitarucā madhunā tadātha</l>
<l>__ pītena pakṣmaladṛśo'cchakapolabhāge .</l>
<l>āsīnmadaḥ prakaṭitāruṇarāga eva</l>
<l>kārya hi kāraṇasahagbhavatīti satyam .. 4 1 ..</l>
</lg>
<lg type="verse" xml:id="HV_26_42">
<l>paśyāmi tāvadadhunā madarāgatāmraḥ</l>
<l>puṣṇāti kāṃ śriyamayaṃ lalanānanenduḥ .</l>
<l>ityudvikāsamudamīmiladāśu ratna-</l>
<l>koṣaḥ sakautuka ivotpalamakṣiśobham .. 42 ..</l>
</lg>
<lg type="verse" xml:id="HV_26_43">
<l>saṃvādiṣa ṭuraṇatārakapakṣmapati-</l>
<l>___ lakṣmīdharāṃ dhavalimānamivodgirantīm .</l>
<l>tanvyā dṛśaṃ madhumado mukulīcakāra</l>
<l>bālātapaḥ kumudinīmiva gāḍharāgaḥ .. 43 ..</l>
</lg>
<lg type="verse" xml:id="HV_26_44">
<l>preyovilokanarasādvicakāsa pīta-</l>
<l>śīdhoḥ śanairmadabharānmadirekṣaṇāyāḥ .</l>
<l>pakṣmāyalagnanavakajjaladhūlijāla-</l>
<l>bhārātigauravavaśādiva netrayugmam .. 44 ..</l>
</lg>
<lg type="verse" xml:id="HV_26_45">
<l>śobhā babhāra pariṇāmavirūḍhakānta-</l>
<l>__dantavraṇaḥ sapadi pītasurāsavāyāḥ .</l>
<l>cārubhruvaścaṣakabimbitacandrabimba-</l>
<l>madhyāvalamamalabindurivādharauṣṭhaḥ .. 45 ..</l>
</lg>
<lg type="verse" xml:id="HV_26_46">
<l>prāptasya manmathaśilīmukhatāmabhīkṣṇa-</l>
<l>makṣṇaśca vibhramavatīkarapuṇḍarīkam .</l>
<l>saṃdhānakāraṇavaśādiva pakṣmapuṅkha-</l>
<l>bhāgānakoṭiparimarśavilolamāsīt .. 46 ..</l>
</lg>
<lg type="verse" xml:id="HV_26_47">
<l>abhyullasatkanakakuṇḍalapadmarāga-</l>
<l>dhāmāruṇīkṛtakapolatale mukhendau .</l>
<l>vyakti jagāma na nitambavatījanasya</l>
<l>rūḍho'pi sāndramadirāmadatāmrarāgaḥ .. 47 ..</l>
</lg>
<lg type="verse" xml:id="HV_26_48">
<l>akṣṇorbabhūva yadarālakarālapakṣma-</l>
<l>lakṣmībhṛtormadhumadena vipāṭalatvam .</l>
<l>āhūtavatyabhimukha pratipakṣavarti-</l>
<l>nāmnānvabudhyata tadeva ruṣā taruṇyāḥ .. 18 ..</l>
</lg>
<lg type="verse" xml:id="HV_26_49">
<l>uttaṃsapaṅkajavikāsavilāsamoṣa-</l>
<l>meṣo'napekṣya madhunaḥ kurute mayūkhaiḥ .</l>
<l>itthaṃ ruṣeva madarāgabharaḥ puraṃdhi-</l>
<l>gaṇḍasthalapratimitaṃ śaśinaṃ vyarautsīt .. 49 ..</l>
</lg>
<lg type="verse" xml:id="HV_26_50">
<l>anyābhidhānaparuṣe vacasi priyeṇa</l>
<l>kāpīrite sapadi muktamadā samanyuḥ .</l>
<l>sthūlāśrubindupaṭalairiva dhāvyamāna-</l>
<l>rāgaṃ kapolatalamindusitaṃ babhāra... 50 ..</l>
</lg>
<lg type="verse" xml:id="HV_26_51">
<l>ārūḍhagāḍhamadirāmadasāndrarāga-</l>
<l>___ mādatta tāmrarucigaṇḍatalaṃ taruṇyāḥ .</l>
<l>prātaḥ samunmiṣadanūruvikīrṇadhāma-</l>
<l>nirdhāvyamānaśaśivimbaviḍambakatvam .. 11 ..</l>
</lg>
<lg type="verse" xml:id="HV_26_52">
<l>rāmājanasya madhupānaparamparābhi-</l>
<l>racche kapolaphalake madarāgalakṣmīḥ .</l>
<l>udbhinnabālakuṭilāṅgulicakravāla-</l>
<l>saṃvādinūtananakhakṣatirāvirāsīt .. 52 ..</l>
</lg>
<lg type="verse" xml:id="HV_26_53">
<l>kācittuṣāramahasaḥ pratimāniṣaṇṇa-</l>
<l>mabhyarṇavarti maṇikuhimasīni bimbam .</l>
<l>pītāsavācchamaṇikośadhiyā salīla-</l>
<l>māditsurunmadatayā jahase sakhībhiḥ .. 53 ..</l>
</lg>
<lg type="verse" xml:id="HV_26_54">
<l>anyā karāmburuhavartini pītaśīdhau</l>
<l>vistīrṇaratnacaṣake smṛtivipramoṣāt .</l>
<l>ujjambhamāṇamadapūrṇitanetramātma-</l>
<l>vakrendumacchamaṇidarpaṇa ityapaśyat .. 14 ..</l>
</lg>
<lg type="verse" xml:id="HV_26_55">
<l>mattā tadābhinavapallavapāṭalābhi-</l>
<l>ranyāparādhagaṇamakramamaṅgulībhiḥ .</l>
<l>smerānanasya purato gaṇayāṃcakāra</l>
<l>bharturmadaskhalitamanmathamantharoktiḥ .. 55 ..</l>
</lg>
<lg type="verse" xml:id="HV_26_56">
<l>sakhyā puro vidhṛtamunnatapadmakoṣa-</l>
<l>hastāruṇāṅgulidalāyakṛtapratiṣṭham .</l>
<l>āśaṅkate sma vigalatparipītaśeṣa-</l>
<l>__ maireyadhāramaparā kuruvindakoṣam .. 16 ..</l>
</lg>
<lg type="verse" xml:id="HV_26_57">
<l>raktāravindadalakomalahastakānti-</l>
<l>piṅgīkṛtāṃ madhuyuteti viśaṅkamānā .</l>
<l>pītāsavāmapi muhuḥ śuciratnaśukti-</l>
<l>manyā priyeṇa samadā jahase'rpayantī .. 57 .. .</l>
</lg>
<lg type="verse" xml:id="HV_26_58">
<l>ghūrṇadṛśāṃ rabhasapītaparinuto'pi</l>
<l>dūrādhirohavikasanmadamantharāṇām .</l>
<l>vāmabhruvāmabibharuścaṣakānkathaṃci-</l>
<l>dindīvarāhitagarimṇa ivāgrahastāḥ .. 18 ..</l>
</lg>
<lg type="verse" xml:id="HV_26_59">
<l>gaṇḍasthalī mṛgahaśo madhupānalīlā-</l>
<l>vistrambhasaṃbhṛtamadāruṇatāṃ tathāpat .</l>
<l>tacchāyayā śravaṇavartiparītamūḍha-</l>
<l>raktābjakānti [śitipakaruhaṃ yathābhūt .. 59 ..</l>
</lg>
<lg type="verse" xml:id="HV_26_60">
<l>.....</l>
<l>viśliṣṭabhedamadirāmadatāmrarāgau .</l>
<l>gaṇḍāvadhomukhaṣṭathaggatapadmarāga-</l>
<l>ratnotpalojjvalasamudkavāṭaśobhām .. 60 ..</l>
</lg>
<lg type="verse" xml:id="HV_26_61">
<l>vyakti jagāma madarāgabhareṇa dṛṣṭe-</l>
<l>___ ranyābhidhāgrahaṇajo dayitena roṣaḥ .</l>
<l>niṣṭabdhatāraka"...."bhinyavedi</l>
<l>spaṣṭaṃ punarmaṃgahaśo hṛdaye viṣādaḥ .. 61 ..</l>
</lg>
<lg type="verse" xml:id="HV_26_62">
<l>pītastuṣārakiraṇo madhunaiva sārdha-</l>
<l>___ mantaḥ praviśya caṣakapratibimbavartī .</l>
<l>mānāndhakāramabhivānavatījanasya</l>
<l>nūnaṃ bibheda yadasau prasasāda sadyaḥ .. 62 ..</l>
</lg>
<lg type="verse" xml:id="HV_26_63">
<l>ārūḍharāgatarumanmathakampadhūta-</l>
<l>saṃphullaśekharaśikhāgalitairnatāṅgayā.</l>
<l>uttuṅgapīvarakucapratimāniṣaṇṇaḥ</l>
<l>preyānivāśu samabhāvyata puṣpavarṣeḥ .. 63 ..</l>
</lg>
<lg type="verse" xml:id="HV_26_64">
<l>kṣīṇātmanaḥ pratiniśaṃ śaśinaḥ krameṇa</l>
<l>saṃbhṛtya kāntimiva viśvasṛjā nidigvām .</l>
<l>bibhratyarājata madena puraṃdhrigaṇḍa-</l>
<l>bhittiḥ sphuratpiculapallavapāṭalaśrīḥ .. 64 ..</l>
</lg>
<lg type="verse" xml:id="HV_26_65">
<l>rejuḥ striyo madhumadāruṇagaṇḍabhitti-</l>
<l>lagnāvataṃsitavikāsiśirīṣapuṣpāḥ .</l>
<l>ārūḍhapākaphalagocaravartimugdha-</l>
<l>kīrābhiranvitaguṇā navadāḍimībhiḥ .. 65 ..</l>
</lg>
<lg type="verse" xml:id="HV_26_66">
<l>āvirbhavanmadanavibhramaśubhrahāra-</l>
<l>cchedāṃśavaḥ śaśirucāmabhiniṣpatantaḥ .</l>
<l>bhānti sma śīdhusamakālanipītaratna-</l>
<l>___ pārītalapratimitendukalābhirāmāḥ .. 66 ..</l>
</lg>
<lg type="verse" xml:id="HV_26_67">
<l>niḥśeṣitāsavalaghu pratibimbavarti-</l>
<l>śītāṃśumaṇḍala katātibharāmivaikā .</l>
<l>hastāśrayāṃ gurumamanyata ratnaśukti-</l>
<l>māvirbhavanmadhumadālasadehayaṣṭiḥ .. 17 ..</l>
</lg>
<lg type="verse" xml:id="HV_26_68">
<l>uddāmamānahati cāturatāratamya-</l>
<l>bhedānubandhimadhupānaparamparābhiḥ .</l>
<l>hastāśrayaṃ sphaṭikabhājanamañcitākṣyā-</l>
<l>śvetaśca nirbharamanāyitarāṃ prasādam .. 68 ..</l>
</lg>
<lg type="verse" xml:id="HV_26_69">
<l>dṛṣṭavyalīkadayitolbaṇamanyuveśa(ga)-</l>
<l>līlāvidhūtaśiraso'kṣiṇagate vikāsam .</l>
<l>tatpreraṇāhitanijāspada[saṃdhi]bhaṅga-</l>
<l>bhītyeva karṇakusumaṃ sadṛśaścakampe .. 69 ..</l>
</lg>
<lg type="verse" xml:id="HV_26_70">
<l>āvirbhavanmanasi dūranirasyamāna-</l>
<l>mānāndhakāraviśado madanaḥ pibantyāḥ .</l>
<l>sakhyānvamīyata cakoraḍaśo'bhibhartṛ</l>
<l>vistāritacchadanavotpaladarśanena .. 70 ..</l>
</lg>
<lg type="verse" xml:id="HV_26_71">
<l>prāpyāvataṃsitamanoharagandhapuṣpa-</l>
<l>__ līnadvirephanavahṛdyamadhuprasaṅgam .</l>
<l>śyāmālatā iva dadhurdaśanāṃśupakṣma-</l>
<l>ramyasmitastabakavibhramapallavatvam .. 71 ..</l>
</lg>
<lg type="verse" xml:id="HV_26_72">
<l>pratyakṣamanyayukteḥ svakaropanīta-</l>
<l>maireyagarbhacaṣakastaruṇīmapapyit .</l>
<l>yannāyako madamavāpa yathā ca tena</l>
<l>pītena [na] smayavatī madhunā tathāsau .. 72 ..</l>
</lg>
<lg type="verse" xml:id="HV_26_73">
<l>akṣṇorvikāramupapādayatāvasāda-</l>
<l>__ maṅgeṣu cotpulakapatiṣu bhūyasoccaiḥ.</l>
<l>vyaktetarīkatagirāhitadhūnanena</l>
<l>___ tanvyā madena madanena ca na] vyabhedi .. 73 ..</l>
</lg>
<lg type="verse" xml:id="HV_26_74">
<l>netradvayaṃ madhumadena vipāṭalatva-</l>
<l>___ mādhatta mantharitatārakamāyatākṣyāḥ .</l>
<l>gandhākulabhramarapakṣadhutāvataṃsa-</l>
<l>nīlābjapakṣmarajaseva kṛtābhighātam .. 74 ..</l>
</lg>
<lg type="verse" xml:id="HV_26_75">
<l>nālīyate sma surabhiśvasite'vataṃsa-</l>
<l>nīlotpale na caṣake na ca mālyapuṣpe .</l>
<l>tāsāṃ vikāsimadirāmadasāndranirya-</l>
<l>dāmodasaṃpadupanītiratiḍheirephaḥ .. 79 ..</l>
</lg>
<lg type="verse" xml:id="HV_26_76">
<l>āloka eva dayitasya babhūva baddha-</l>
<l>___ kampā tanubhṛgaḍhaśaḥ pulakoparuddhā.</l>
<l>antaḥsthaśīdhusamakālanipītakāṃsya-</l>
<l>bimbāgatendukṛtaśītavijṛmbhikeva .. 76 ..</l>
</lg>
<lg type="verse" xml:id="HV_26_77">
<l>mānāvalepabharasaṃbhṛtamapyupoḍha-</l>
<l>nānāvidhapriyatamānunayavyavastham .</l>
<l>vistāritaṃ hṛdi nitambavatījanena</l>
<l>nirmajjati sma madhupūra ivāśu dhairyam .. 77 ..</l>
</lg>
<lg type="verse" xml:id="HV_26_78">
<l>nirmuṣṭapānalaghukāni manāṃsi kurva-</l>
<l>lajjāmapāsya vidadhatsuratābhilāṣam .</l>
<l>āliṅganānyaśithilāni diśanpriyāṇā-</l>
<l>māvirbhavanbahumato madavibhramo'bhūta .. 78 ..</l>
</lg>
<lg type="verse" xml:id="HV_26_79">
<l>līlāravindadhutapakṣmaśikhāparāga-</l>
<l>piṅgīkatā galitamānarujo nirīyuḥ .</l>
<l>śvāsā muhurmadhumadāruṇitā ivābhi-</l>
<l>bhartṛ smarapravaṇatāpiśunāḥ puraṃdheḥ .. 79 ..</l>
</lg>
<lg type="verse" xml:id="HV_26_80">
<l>utsāhitā sakalaśīdhumadena vaktu-</l>
<l>modite navavadhūravalambitahīḥ .</l>
<l>ālījaneṣvanupasaṃhṛtavākyaśeṣā</l>
<l>bhartuścakāra saviśeṣakutūhalatvam .. 80 ..</l>
</lg>
<lg type="verse" xml:id="HV_26_81">
<l>mānāndhakāramavadhūya śucau prasāda-</l>
<l>candre'dhirohati manombaramambujākṣyāḥ .</l>
<l>ujjṛmbhamāṇasarasotkalikāsahanai-</l>
<l>ravyāhato makaraketuravāpa vṛddhim .. 81 ..</l>
</lg>
<lg type="verse" xml:id="HV_26_82">
<l>nirmaṣṭamānalaghutāṃ hṛdayānyavāpu-</l>
<l>rāvirbhavanmadhumadāñcitavibhramāṇām .</l>
<l>udbhinnapīnapulakairvihitāvasāda-</l>
<l>___ maṅgaiḥ punarmagadaśāṃ gurubhirbabhūve .. 82 ..</l>
</lg>
<lg type="verse" xml:id="HV_26_83">
<l>jagrāha vakrakamalaṃ hṛdayaṃ ca rāgo</l>
<l>dṛṣṭistanuśca parimantharatāṃ prapede .</l>
<l>caskhāla komalapadaṃ gamanaṃ vacaśca</l>
<l>cetasyupeyuṣi madaṃ surasundarīṇām .. 83 ..</l>
</lg>
<lg type="verse" xml:id="HV_26_84">
<l>tāvatsalīlamanupallutarāgagarbha-</l>
<l>magre jage yuvabhirutpalalocanānām .</l>
<l>āśrāvitaśrutivibhedakatavyavastha-</l>
<l>hārisvaragrathitasāraṇavallakīkaiḥ .. 84 ..</l>
</lg>
<lg type="verse" xml:id="HV_26_85">
<l>āpādayannayanapakṣmanimīlanāni</l>
<l>bhāvānubandhavaśato dayitāyamānaḥ .</l>
<l>veṇuḥ kayācidadharāgranipīḍanena</l>
<l>vispaṣṭamakriyata nirbhararāgagarbhaḥ .. 85 ..</l>
</lg>
<lg type="verse" xml:id="HV_26_86">
<l>aṅke niveśya caturāṅgulipallavāgra-</l>
<l>saṃcāracāruyatipāṇilayaprapañcām .</l>
<l>āsphālayatkaratalādivibhedadhātu-</l>
<l>vādyaprapañcarucirāmaparā vipañcīm .. 86 ..</l>
</lg>
<lg type="verse" xml:id="HV_26_87">
<l>bhrūvibhramānumitagāḍhatarāvadhāna-</l>
<l>manyā vilolamaṇikuṇḍalaghṛṣṭagaṇḍam .</l>
<l>gāyantyavādayadanekavikalpakalpa-</l>
<l>koṇāvaghaṭanakalakvaṇitāṃ ca kūrmīm .. 87 ..</l>
</lg>
<lg type="verse" xml:id="HV_26_88">
<l>anyā niveśya hṛdaye vinipīḍitaika-</l>
<l>pīnastanā sapadi bhāvanayaiva sāram .</l>
<l>āśāvaya""laguṇakvaṇitāmalābu-</l>
<l>vīṇāṃ kiṇāṅkasukumāratarāṅguliśrīḥ .. 8..</l>
</lg>
<lg type="verse" xml:id="HV_26_89">
<l>tāsāmamandamadamantharamajhukaṇṭha-</l>
<l>kuṇṭhākṣaraskhalitalolapadaprabandham .</l>
<l>ādro'pi śuṣka iva geyavidhirbabhāra</l>
<l>sadveṇurañjitamanoharavibhramatvam .. 89 ..</l>
</lg>
<lg type="verse" xml:id="HV_26_90">
<l>avyaktavarṇamabhavattaruṇījanasya</l>
<l>yatkarṇavarti madamantharagītaśeṣam .</l>
<l>ādhitsubhistadanusaṃdhimivātimañja-</l>
<l>niḥśvāsamārutahṛtairalibhiḥ śiśije .. 90 ..</l>
</lg>
<lg type="verse" xml:id="HV_26_91">
<l>itthaṃ vyajṛmbhatatarāṃ madhupānagoṣṭhī-</l>
<l>bandhaḥ kramātsuratanāṭakapūrvaraṅgaḥ .</l>
<l>uddāmakāmakamanīyaguṇābhirāma-</l>
<l>rāmāvirāmaramaṇākulakāmilokaḥ .. 91 ..</l>
</lg>
<lg type="verse" xml:id="HV_26_92">
<l>tadābhilaṇyantyasakṛtpriyānanānnipātumavyāhati kāpiśāyanam .</l>
<l>niśāntakālāvadhi jāgaraṃ rasādiyeṣa pṛṣṭhaṃ na tu kāpi śāyanam .. 92..</l>
</lg>
<lg type="verse" xml:id="HV_26_93">
<l>bhāvāveśanimīlitekṣaṇayugaṃ saṃpūritaveṇubhi-</l>
<l>mūrchadbhiḥ kṛtasauṣṭhavaṃ rasabharādākarṇya gītaṃ punaḥ .</l>
<l>premasnigdhamapāyayanta rataye tāstvaryamāṇā iva</l>
<l>svastāṅgaścathasaṃdhiratnaraśanādāmasvanaiḥ kāminaḥ .. 93 ..</l>
</lg>
<p>
iti.śrībālabṛhaspatyanujīvino vāgīśvarāṅkasya vidyādhipatyaparanānno mahākave
rājānakaśrīratnākarasya kṛtau ratnāṅke haravijaye mahākāvye
pānagoṣṭhīvarṇanaṃ nāma ṣaḍviṃśaḥ sargaḥ .
</p>
</div>
<div n="27" type="chapter">
<p>
saptaviṃśaḥ sargaḥ.
</p>
<lg type="verse" xml:id="HV_27_1">
<l>atiratirabhasādalīkanidrārabhasavidhūrṇitalocanāmbujābhiḥ .</l>
<l>śayanatalamaśiśriyanvadhūbhiḥ saha madamanmathamantharā yuvānaḥ .. 1 ..</l>
</lg>
<lg type="verse" xml:id="HV_27_2">
<l>priyeṇa vāsasyapanīyamāne māṃ hanti kāntā śravaṇotpalena .</l>
<l>aśiśriyatpūrvamitīva dīpastadgaṇḍabhittiṃ pratimāpadeśāt .. 2 ..</l>
</lg>
<lg type="verse" xml:id="HV_27_3">
<l>ākaṣyamāṇamatha puṣpaśarāsanena</l>
<l>__saṃrabhya kāmihṛdayāni bibhitsatārāt .</l>
<l>līnahirephakulajhāṃkaticittahāri</l>
<l>ṭāṃkāranādamukharasthiti cāpamāsīt .. 3 ..</l>
</lg>
<lg type="verse" xml:id="HV_27_4">
<l>bhindanta eva hṛdayānyapi saṃdadhānāḥ</l>
<l>pauṣyā api draḍhimasārabhṛto'bhiyoge .</l>
<l>cetobhuvaḥ surapuraṃthrikharūcikāsu</l>
<l>petuḥ śarāḥ kusumakārmukacakramuktāḥ .. 4 ..</l>
</lg>
<lg type="verse" xml:id="HV_27_5">
<l>dayitaparihṛtāmbaraṃ varorvāḥ kanakaśilāvipulaṃ nitambabimbam .</l>
<l>madanakariviṣāṇaghātarandhrapratimakukundarasundaraṃ babhāse .. 5 ..</l>
</lg>
<lg type="verse" xml:id="HV_27_6">
<l>cetobhuvo bhuvanadurviṣahā nitānta-</l>
<l>___ mākṣiptaśīghragamanā iva cittavṛtteḥ .</l>
<l>dhairya patatramaruteva vidhūnayanto</l>
<l>bāṇāḥ puraṃbhihṛdayeṣu rayānnipetuḥ .. 6 ..</l>
</lg>
<lg type="verse" xml:id="HV_27_7">
<l>pīnorumūlaṃ rabhasāpanītavāso vilolekṣaṇamīkṣamāṇam .</l>
<l>jaghāna roṣātkila pīvareṇa kucadvayenorasi kāpi kāntam .. 7 ..</l>
</lg>
<lg type="verse" xml:id="HV_27_8">
<l>ucchāsipīnajaghane nibirīsamūrvo-</l>
<l>___ gāḍhaṃ nitambaphalake dhanadharmavārau.</l>
<l>tanvyāḥ kukundarayuge śithilaṃ cakarṣa</l>
<l>caṇḍātakaṃ kathamapi priyapāṇipadmaḥ .. 8 ..</l>
</lg>
<lg type="verse" xml:id="HV_27_9">
<l>homantharā vidhṛtavepathunā kareṇa</l>
<l>___ karṇotpalaṃ dayitamuktanitambavāsāḥ .</l>
<l>cikṣepa dīpahataye parihṛtya tena</l>
<l>taddāhasaṃbhramavaśādiva taṃ nipete .. 9..</l>
</lg>
<lg type="verse" xml:id="HV_27_10">
<l>aviratarativibhramo jajṛmbhe śramajalaśīkarabindupuṣpaśobhī .</l>
<l>kurabakaviṭapīva pīvarastrīstanakalaśāhatibhirvidagdhayūnām .. 10 ..</l>
</lg>
<lg type="verse" xml:id="HV_27_11">
<l>āliṅgitāyā dayitena tanvyāḥ sparśasya mā bhūdvayavadhānakhedaḥ .</l>
<l>tadvakṣasītīva mamaja nunnā kucadvayasyopari hārayaṣṭiḥ .. 11 ..</l>
</lg>
<lg type="verse" xml:id="HV_27_12">
<l>chātodarakramavibhāvyavalīvibhaṅga-</l>
<l>muttambhitonnatapayodharatālapatram .</l>
<l>nidṛṣṭacitrakakapolalalāṭalekha-</l>
<l>muddāhu kañjukamudakṣipadañcitabhrūḥ .. 12 ..</l>
</lg>
<lg type="verse" xml:id="HV_27_13">
<l>kacchrāttanoḥ saghanagharmajalāgayaṣṭi-</l>
<l>gāḍhāvasaktamatha kañcakamutkṣipantyāḥ .</l>
<l>lāvaṇyakāntiramalādhikamunmimīla</l>
<l>gaurasya madhyabhuvi cāru valitrayasya .. 13 ..</l>
</lg>
<lg type="verse" xml:id="HV_27_14">
<l>vapuṣi dayitasaṅgato'ṅgatoyaiḥ smarayuvarāja ivābhiṣicyamāne .</l>
<l>prathamataramavāpi bandhanebhyastaraladṛśāmatha nīvibhirvimokṣaḥ .. 14 ..</l>
</lg>
<lg type="verse" xml:id="HV_27_15">
<l>rarāja daṣṭādharadhūtahastavinirgataḥ kamburathāyatākṣyāḥ..</l>
<l>nirmathnataḥ kāmimanāṃsyamandaṃ vilāsamandīra iva smarasya .. 15 ..</l>
</lg>
<lg type="verse" xml:id="HV_27_16">
<l>rāgāīcāṭucaturasya vimuktanīvi-</l>
<l>___ mābaddhavepathutayā dayitasya hastam .</l>
<l>roḍhuṃ śaśāka na karaḥ sutanorabhīṣṭa-</l>
<l>___ siddhiṃ dhruvāṃ taralatā śithilāṃ vidhatte .. 16 ..</l>
</lg>
<lg type="verse" xml:id="HV_27_17">
<l>preyaḥ karograthitakañcakalakṣyamāṇa-</l>
<l>bimbāgatāvasanakāspadaratnadīpā .</l>
<l>vinyastakorakitacampakapuṇḍarīka-</l>
<l>saṃvāditāṃ kucataṭī sutanorbabhāra .. 17 ..</l>
</lg>
<lg type="verse" xml:id="HV_27_18">
<l>ratotsave pīnatayāpi yuktau cakrīkṛtau kāntavigṛhanena .</l>
<l>payodharau manmathakāṃsyatālalīlāṃ muhūrta sutanoradhattām .. 18 ..</l>
</lg>
<lg type="verse" xml:id="HV_27_19">
<l>śravaṇakuvalayasya garbhapatraṃ nidhuvanakelivimardaśīrṇamāsīt .</l>
<l>mithunahativirugṇamuṣṭibandhaṃ phalakamivāsamasāyakāsidhenoḥ .. 19 ..</l>
</lg>
<lg type="verse" xml:id="HV_27_20">
<l>salīlanidhūtakarāravindasītkārasaṃdhukṣitamanmathāyāḥ .</l>
<l>jagrāha bimbādharamūḍhagāḍharāgaṃ ramaṇyā hṛdayaṃ ca kāntaḥ .. 20 ..</l>
</lg>
<lg type="verse" xml:id="HV_27_21">
<l>pratyūhitekṣaṇasukhānubhavotsukatva-</l>
<l>kallolitāntaritatārakamākṣi vadhvāḥ .</l>
<l>tāmbūlapaṅkarasarañjitakoṭibhāga-</l>
<l>rekhībhavadghāṭitapakṣma cucumba kāntaḥ .. 21 ..</l>
</lg>
<lg type="verse" xml:id="HV_27_22">
<l>yasyocitaṃ bhavati yattadavācyameva</l>
<l>tasyānatikrama iha kriyate vidagdhaiḥ .</l>
<l>yenauṣṭhapallavamakhaṇḍayadāyatākṣyāḥ</l>
<l>preyāṃścucumba nayanaṃ ca ratotsaveṣu .. 22 ..</l>
</lg>
<lg type="verse" xml:id="HV_27_23">
<l>kusumaśarakarāvalambarūpaḥ suratapade'nupadeśaśikṣito'pi .</l>
<l>anavasitavikāsavibhramaśrīstaraladṛśāṃ rasabhāvasaṃkaro'bhūt .. 23 ..</l>
</lg>
<lg type="verse" xml:id="HV_27_24">
<l>upoḍharāge nayanāravindaṃ vicumbati preyasi kambukaṇṭhyāḥ .</l>
<l>bimbādharaḥ śvāsakṛtābhighātastanmatsareṇeva muhuścakampe .. 24 ..</l>
</lg>
<lg type="verse" xml:id="HV_27_25">
<l>sītkārakāntamalamarthavaco vidagdha-</l>
<l>___ hāvānubandhi maṇitaṃ lalitā vilāsāḥ.</l>
<l>ityaṅgasaṃgrahamanoharatāpi yena</l>
<l>puṣpāyudhaḥ kathamaho sa bhavedanaṅgaḥ .. 25 ..</l>
</lg>
<lg type="verse" xml:id="HV_27_26">
<l>vyaktaṃ na kāryikatayā cirakālagupti-</l>
<l>saṃvardhite'pi bhavati kvaca na vyapekṣā .</l>
<l>āvirbhavadratarasāñcitavibhramābhiḥ</l>
<l>strībhiryadāśu vijahe sahajāpi lajjā .. 26 ..</l>
</lg>
<lg type="verse" xml:id="HV_27_27">
<l>yadadharagatamādadhāti tṛṣṇāṃ diśati ca yaścaṣakotpalasya nidrām .</l>
<l>kimapi tadamṛtaṃ sa ko'pi candro vadanamayaḥ śriyamātatāna tanvyāḥ ..27..</l>
</lg>
<lg type="verse" xml:id="HV_27_28">
<l>niḥśvāsavātairadharasya tanvyāḥ pīto rasastvahirahe'dhunā tvam .</l>
<l>kiṃ pāsyasīti kvaṇitairyuvānamuttaṃsalagno'bhyadhiteva bhṛṅgaḥ .. 28 ..</l>
</lg>
<lg type="verse" xml:id="HV_27_29">
<l>āliṅgati priyatame vinimanahāra-</l>
<l>__muktāpadāṅkitapayodharapīṭhagāḍham .</l>
<l>ācchāditāvayavamuccasitaṃ viveda</l>
<l>romāñcakacakamapi vyavadhi varorūḥ .. 29 ..</l>
</lg>
<lg type="verse" xml:id="HV_27_30">
<l>lajjāvaśātpidadhatī dayitavyapāsta-</l>
<l>cīnāṃśukaṃ kucayugaṃ karapaṅkajābhyām .</l>
<l>bimbāgataṃ sapadi tatra rasena kānta-</l>
<l>mantaḥ praveśayitumaicchadivāñcitabhrūḥ .. 30 ..</l>
</lg>
<lg type="verse" xml:id="HV_27_31">
<l>mithunarataparasparaprahārairlalitadalaṃ makarandavṛṣṭimaujjhot .</l>
<l>sarasabakulapuṣpadāma śīdhutrutimiva mugdhavadhūmukhānipītām .. 31 ..</l>
</lg>
<lg type="verse" xml:id="HV_27_32">
<l>uttānitasyāvaṭujagraheṇa parisphuranmānavatīmukhendoḥ .</l>
<l>priyeṇa bimbādharapānasaṅgānipīta āsīdiva koparāgaḥ .. 32 ..</l>
</lg>
<lg type="verse" xml:id="HV_27_33">
<l>uddāmarāgarabhasābhimatāvarugṇa-</l>
<l>___ bandhā śanairnidhuvane patitādhiśayyam .</l>
<l>śobhā babhāra sudṛśo makarāvacūla-</l>
<l>. paryaṅkapaṭṭaracanā kaladhautakāñcī .. 33 ..</l>
</lg>
<lg type="verse" xml:id="HV_27_34">
<l>paryāsito nidhuvane kalakaṇṭhavarti</l>
<l>śuśrūṣamāṇa iva kūjitamavyavastham .</l>
<l>tūṣṇīṃ babhūva śayane ramaṇījanasya</l>
<l>kāñcīguṇaḥ kvaṇitarecitaratnaghaṇṭaḥ .. 34 ..</l>
</lg>
<lg type="verse" xml:id="HV_27_35">
<l>kimapi kalamudāharannatabhrūnidhuvanakeliṣu yanniṣedhavākyam .</l>
<l>kamituragamayavidhi tadasyāḥ prabhavati vastuṣu vāma eva kāmaḥ ..35..</l>
</lg>
<lg type="verse" xml:id="HV_27_36">
<l>aśikṣitaṃ prātibhatāmavāpa suśīlitaṃ vismṛtarūpamāsīt .</l>
<l>rate'dhirohatyamarāṅganānāṃ na vāma(kiṃ nāma) kāmānuguṇaṃ na jajñe .. 36..</l>
</lg>
<lg type="verse" xml:id="HV_27_37">
<l>saṃrambhamāji dayite'dharacumbanāya |</l>
<l>___ mānātsahuṃkṛti mukhaṃ parivartayantyāḥ .</l>
<l>pṛṣṭhāgatopari kucasya babhau taruṇyā</l>
<l>__ veṇīlatā madhupapatirivāmbujasya .. 37 ..</l>
</lg>
<lg type="verse" xml:id="HV_27_38">
<l>cumbatyupoḍharasavibhramamānanendu-</l>
<l>____ muttānitaṃ haṭhakacagrahaṇena kānte .</l>
<l>utsāryamāṇa iva niḥśvasitānilena</l>
<l>___ mānaḥ kṣaṇānniragamaddhṛdayātpuraṃdheḥ .. 38 ..</l>
</lg>
<lg type="verse" xml:id="HV_27_39">
<l>śayanamanugataṃ vilūnahāracyutanavamauktikamaṇḍalaistaruṇyāḥ.</l>
<l>madanaśikhivilīnagaṇḍabhittipratimitacandrasudhākaṇairivāsīt .. 39 ..</l>
</lg>
<lg type="verse" xml:id="HV_27_40">
<l>sparśotsavenāhitagāḍharāgā babhāra kācidvahireva kampam .</l>
<l>niḥspandatāmāpa punaḥ sthitāntaḥ premāmṛtāī hṛdi vallabhasya .. 40 ..</l>
</lg>
<lg type="verse" xml:id="HV_27_41">
<l>āliṅgitā sarabhasaṃ dayitena pṛṣṭha-</l>
<l>vinyastasāndranakhapatipadā tadānīm .</l>
<l>gāḍhīcakāra taduraḥsthalasaṃniveśa-</l>
<l>cakrībhavatkucayugā parirambhamekā .. 41 ..</l>
</lg>
<lg type="verse" xml:id="HV_27_42">
<l>āghūrṇanākulitatārakalocanāyāḥ</l>
<l>___ kampākulotpulakapīnatanoḥ priyasya .</l>
<l>āliṅganaṃ madhumadaḥ śithilīcakāra</l>
<l>gāḍhaṃ punarmūgaḍaśo vidadhāvanaṅgaḥ .. 42 ..</l>
</lg>
<lg type="verse" xml:id="HV_27_43">
<l>galitasarasakuṅkumāṅgarāgāḥ śramajalaśīkarabindavastaruṇyāḥ.</l>
<l>hṛdayanihitagāḍharāgaraktā iva ratavibhramanirgatā virejuḥ .. 43 ..</l>
</lg>
<lg type="verse" xml:id="HV_27_44">
<l>preyonakhārdrātibhirnatāṅgayāḥ parisphuratkāñcanakāṣagaurī .</l>
<l>vyarājatodbhinnamanojñarāgabījāṅkuraudheva śarīrayaṣṭiḥ .. 44 ..</l>
</lg>
<lg type="verse" xml:id="HV_27_45">
<l>līlāvatī śakalitāgurupaṅkapatra-</l>
<l>maṅgaprasādhanakarālanakhakṣatāṅkām .</l>
<l>gaṇḍasthalī sthagitaratnavataṃsakānti</l>
<l>___ lāvaṇyasaṃbhṛtibharasphuṭitāmivohe .. 45 ..</l>
</lg>
<lg type="verse" xml:id="HV_27_46">
<l>preyonakhakṣatapadāni kapolabhitti-</l>
<l>bhāgeṣu tāmrakuṭilāni nitambinīnām .</l>
<l>bhānti sma bibhrati harekṣaṇavahniheti-</l>
<l>saṃdhukṣyamāṇavadanendu (madanāśuga)pakṣmalakṣmīm..46..</l>
</lg>
<lg type="verse" xml:id="HV_27_47">
<l>priyatamaparicumbanena bhīroḥ sphuṭamadharo'pi sajīvatāmavāpat .</l>
<l>avirataratavibhramābhilāṣātkathamapi saṃsphuraṇo'nyathā bhavetsaḥ .. 47 ..</l>
</lg>
<lg type="verse" xml:id="HV_27_48">
<l>vibhrāṇayā saralatāṃ karaṇaprapañca-</l>
<l>nānāvikalpakṛtino vadanena yūnaḥ .</l>
<l>saṃsargamāpya madhuraṃ cakaṇe rateṣu</l>
<l>- vāmabhuvā makaraketanavaṃśanāḍyā .. 48 ..</l>
</lg>
<lg type="verse" xml:id="HV_27_49">
<l>ākṛṣya cumbanavikalpapaṭīyaso'pi</l>
<l>bimbādharaṃ kamituroṣṭhadalāntarālāt .</l>
<l>cāturyacārusadanaṃ vadanaṃ cucumba .</l>
<l>kāpyātmanaḥ kuśalatāṃ kila darśayantī .. 49 ..</l>
</lg>
<lg type="verse" xml:id="HV_27_50">
<l>adhararucakadānadhūtahastācyutamavahadvalayaṃ puraḥ puraṃdheḥ .</l>
<l>vadanavijitakāntiduḥkhabhinnasthitihṛdayaṃ sphuradindubimbaśobhām ..9..</l>
</lg>
<lg type="verse" xml:id="HV_27_51">
<l>kaṇṭhe'bhavahallabhabāhupāśanipīḍanaṃ jīvitalābhahetuḥ.</l>
<l>vikhaṇḍanaṃ cādharapallavasya kacagrahaścotsava eva tāsām .. 11 ..</l>
</lg>
<lg type="verse" xml:id="HV_27_52">
<l>kiṃ karṇakeśamṛdubāhumayena tasya</l>
<l>___ pāśatrayeṇa sudṛśāmiha mīnaketoḥ .</l>
<l>eko'pi saṃyamayituṃ pratibaddhaśakti-</l>
<l>rasyābhavatvacana rāgavato na puṃsaḥ .. 12 ..</l>
</lg>
<lg type="verse" xml:id="HV_27_53">
<l>utphullavellahalahārividagdhahāva-</l>
<l>saṃmūrchitāñcitamanoharabhāvahṛdyāṃḥ .</l>
<l>cārubhruvāṃ nidhuvanāvasare prasastru-</l>
<l>rakṣuṇṇarāgarabhasollasitā vilāsāḥ .. 13 ..</l>
</lg>
<lg type="verse" xml:id="HV_27_54">
<l>kucakalaśataṭeṣu kāminīnāṃ dayitanakhakṣatarājayo virejuḥ .</l>
<l>ratarabhasavilūnakaṇṭhamālācyutakuṭilāruṇakesarābhirāmāḥ .. 54 ..</l>
</lg>
<lg type="verse" xml:id="HV_27_55">
<l>āviṣkṛtānargalarāgasaṃpadamandaniḥśvāsataraṅgayamāṇam .</l>
<l>samarpayantyādharapallavāgramagrāhi tanvyā hṛdayaṃ priyasya .. 55 ..</l>
</lg>
<lg type="verse" xml:id="HV_27_56">
<l>ābaddharāgasurataśramavāribindu-</l>
<l>nidhautaśeṣarucirāgurupatralekhām .</l>
<l>subhrūvilagnamadanāstrakaśānudāha-</l>
<l>.. kālīkatāmiva babhāra kapolapālīm .. 16 ..</l>
</lg>
<lg type="verse" xml:id="HV_27_57">
<l>aikṣanta dharmasalilaplavalaṅghayamāna-</l>
<l>kālāguruprakarapatralatā yuvānaḥ.</l>
<l>svacchāḥ kapolasarasīravatīrṇapuṣpa-</l>
<l>kodaṇḍaketumakarā iva kāminīnām .. 17 ..</l>
</lg>
<lg type="verse" xml:id="HV_27_58">
<l>śriyamadadhata pīvaraiḥ stanāgraiḥ sarasanakhakṣatarājibhistaruṇyaḥ .</l>
<l>alivighaṭitapatrasaṃdhibandhaidhṛtamukulainalinairivāmbujinyaḥ .. 18..</l>
</lg>
<lg type="verse" xml:id="HV_27_59">
<l>jihmāruṇāḥ pakṣmalalocanānāṃ babhunakhānakṣatayaḥ staneṣu . ..</l>
<l>prasūnabāṇāsanaratnavīṇātantrīkalāvibhramamākṣipantyaḥ .. 59.. ..</l>
</lg>
<lg type="verse" xml:id="HV_27_60">
<l>bhāti sma nirdayaratiśramavāribindu-</l>
<l>vṛndāvakīrṇaparipāṇḍuragaṇḍabhāgam .</l>
<l>lāvaṇyasindhusalilotthitalakṣyamāṇa-</l>
<l>vistāribudbudamivānanamaṅganāyāḥ .. 60 ..</l>
</lg>
<lg type="verse" xml:id="HV_27_61">
<l>vāmabhruvo nidhuvanalamadharmavāri-</l>
<l>bindutkaravyatikarocchalitā vireje .</l>
<l>gambhīranābhisarasī smaraketuyaṣṭi-</l>
<l>__ koṭipratiṣṭhajhaṣamandirasundaraśrīḥ .. 61 ..</l>
</lg>
<lg type="verse" xml:id="HV_27_62">
<l>analamiva visoḍumaṅganāyāstanupadavicyutiduḥkhamaṅgarāgaḥ .</l>
<l>akṛta kucataṭe ratiśramāmbhaḥplavagalito nakharājiṣu praveśam .. 62..</l>
</lg>
<lg type="verse" xml:id="HV_27_63">
<l>nirbhidya dehaṃ smaramārgaṇeṣu manaḥ praviṣṭeṣu ratābhiyoge.</l>
<l>tadvandhramārgeriva kāminīnāṃ stanā virejuḥ karajakṣataucaiḥ .. 63 ..</l>
</lg>
<lg type="verse" xml:id="HV_27_64">
<l>abhyucchrasatpulakapūrabharātibhāra-</l>
<l>__gurvī visoḍhumasaheva tanuṃ mumoca .</l>
<l>āvirbhavadratirasāśithilaprayatna</l>
<l>līlālasā dayitavakṣasi saṃhatorūḥ .. 64 ..</l>
</lg>
<lg type="verse" xml:id="HV_27_65">
<l>spaṣṭottaraṃ rasamanojñaviśeṣatti</l>
<l>śikṣāprapañcarahitaṃ kimapi svavedyam .</l>
<l>cārubhravaḥ pratibabhau surate tadāśu</l>
<l>puṣpāyudhasya hṛdayaṃ yadakhaṇḍamāsīt .. 65 ..</l>
</lg>
<lg type="verse" xml:id="HV_27_66">
<l>śravaṇaśikharavicyutaṃ taruṇyāḥ śaśidhavalaṃ navaketakīpalāśam .</l>
<l>abhṛta makaraketuketudaṇḍaskhalitavimugdhajhapāvacūlalīlām .. 66 ..</l>
</lg>
<lg type="verse" xml:id="HV_27_67">
<l>vilūnahārojjvalaśekharaśrīrupoḍharāgaśramavāribinduḥ .</l>
<l>ratāvamardaḥ surasundarīṇāmākṣiptakopānukṛti jṛmbhe .. 17 ..</l>
</lg>
<lg type="verse" xml:id="HV_27_68">
<l>lāvaṇyakāntimamalāṃ mṛganābhipaṅka-</l>
<l>___ patrāvalī vilikhitācchakapolabhittau .</l>
<l>śmāmīkaroti kimitīva dadhāva dharma-</l>
<l>vāricchaṭā dayitabhāvanajā taruṇyāḥ .. 68..</l>
</lg>
<lg type="verse" xml:id="HV_27_69">
<l>gambhīranābhisarasī sudṛśo'ṅgarāga-</l>
<l>piṅgairapūryata ratiśramavārileśaiḥ.</l>
<l>ālakṣyacūcukaṣaḍacikucāravinda-</l>
<l>viṣyandisāndramakarandarasāyamānaiḥ .. 69 ..</l>
</lg>
<lg type="verse" xml:id="HV_27_70">
<l>dayitanakhavilekhanaṃ vadhūnāṃ viśadamayūrapadaṃ śaśaśutāṅkam .</l>
<l>amṛta madanakānanasya lakṣmī stanaśi........................ 70 ..</l>
</lg>
<lg type="verse" xml:id="HV_27_71">
<l>kacagrahottānitavakrapaṅkaje cucumbi[ṣau preyasi............ .</l>
<l>nanata toṣā[diva]......"vibhramasphuṭībhavatspandanasundaro'dharaḥ .. 71..</l>
</lg>
<lg type="verse" xml:id="HV_27_72">
<l>dhautāṅgarāga ....."śramavārileśāḥ</l>
<l>pauṣpe nipetuṣi hṛdi smaramārgaṇaudhe .</l>
<l>tadrandhramārgavigalanmakarandabindu-</l>
<l>___ undaśriyo mṛgahaśāṃ surate nirīyuḥ .. 72 ..</l>
</lg>
<lg type="verse" xml:id="HV_27_73">
<l>yairadhyagāmi nitarāṃ prathame samāpti-</l>
<l>rārabdha eva navakomalarāgaveśe .</l>
<l>te vibhramāḥ sapadi paprathire rate'tra</l>
<l>saṃdhukṣitasmararasāḥ sudṛśo dvitīye .. 73 ..</l>
</lg>
<lg type="verse" xml:id="HV_27_74">
<l>samadamadanasādhvasatrapāstāḥ kimapi rasāntaramantarāviśantyaḥ .</l>
<l>ciramapahṛtacetaso'pi citraṃ dayitatamānupacerurañcitākṣyaḥ .. 74 ..</l>
</lg>
<lg type="verse" xml:id="HV_27_75">
<l>sukhānubandhādvinimīlite muhuḥ priyānanālokanakātare muhuḥ.</l>
<l>avāpaturmantharatāṃ vilocane nimīlanonmīlanavibhramaistanoḥ .. 75 ..</l>
</lg>
<lg type="verse" xml:id="HV_27_76">
<l>bibhrāṇayā śrutimanoramatāmabhīkṣṇaṃ</l>
<l>preyānasecanakadarśanayā tadānīm .</l>
<l>ākṣiptarāgihṛdayo hariṇīdṛśātha</l>
<l>___ ratyutsave madanamañcukathā girāsīt (1) .. 76 ..</l>
</lg>
<lg type="verse" xml:id="HV_27_77">
<l>āpāta eva yadabhūtsukhamātmavarti</l>
<l>tenāturatvamitaratra vivardhamānam .</l>
<l>saṃdhukṣitānyasurataṃ kamiturbabhūva</l>
<l>citraprapañcacaturatvamaho smarasya .. 77 ..</l>
</lg>
<lg type="verse" xml:id="HV_27_78">
<l>bhavatu ca parivṛttya nāma tanvyāḥ sthitamadhiśayyamalokamānakhedāt .</l>
<l>hṛdayamabhimate'nurāgavṛtterabhimukhameva punarbabhūva tasyāḥ .. 78 ..</l>
</lg>
<lg type="verse" xml:id="HV_27_79">
<l>priyeṇa hantuṃ dayitāṃ galanmadhucchaṭākaṇaṃ kesaradāma pātitam .</l>
<l>napuṃsakatve'pi sagharmaśīkaraṃ tadaṅgasaṃsparśasukhādivābhavat .. 79 ..</l>
</lg>
<lg type="verse" xml:id="HV_27_80">
<l>tatkālasaṃbhṛtarasātiśayāni dūra-</l>
<l>___ mavyāhataprasaratāṃ sudṛśāṃ dadhadbhiḥ .</l>
<l>candraḥ karairabhimukhatvamupānināya</l>
<l>puṣpāyudhastu hṛdayānyabhinatpṭaṣatkaiḥ .. 80 ..</l>
</lg>
<lg type="verse" xml:id="HV_27_81">
<l>tasyātivismayavidhāyi viceṣṭitaṃ ta-</l>
<l>dutthāya cañcalatarānmanaso'pyanaṅgaḥ .</l>
<l>sthairya dadhatsuniśitariṣubhibhinatti</l>
<l>pauṣpairapi sma hṛdayāni yadāśu yūnām .. 81 ..</l>
</lg>
<lg type="verse" xml:id="HV_27_82">
<l>adharabhuvi nitambinījanasya priyatamacumbanadaṃśabindumālāḥ .</l>
<l>dadhurabhinavatopalakṣyatāmracchavisubhagāḥ smararāgabījaśobhām .. 82 ..</l>
</lg>
<lg type="verse" xml:id="HV_27_83">
<l>upeyuṣīṇāmupadeśaśūnyatāṃ rate'dhirohatyadhikaṃ natabhruvām .</l>
<l>asūta tāsāṃ pratibhaiva taṃ guṇaṃ na yena yūnāṃ hṛdayāni nāharat ..83..</l>
</lg>
<lg type="verse" xml:id="HV_27_84">
<l>preḍholatātaralitā............</l>
<l>..................</l>
<l>..................</l>
<l>................ || 84 ..</l>
</lg>
<lg type="verse" xml:id="HV_27_85">
<l>bhāti sma pakṣmaśikharaskhalitadvirepha-</l>
<l>kalmāṣitā ratigṛhodarakuṭimorvī .</l>
<l>tatkālabaddharabhasasmarakṛṣyamāṇa-</l>
<l>kodaṇḍadaṇḍagalitariva ratnapuṣpaiḥ .. 85 ..</l>
</lg>
<lg type="verse" xml:id="HV_27_86">
<l>aviralakusumopakāralīnaṃ bhramarakulaṃ rativeśmāni vyarājat .</l>
<l>smaraśarahatijarjarīkṛtaṃ satkavacamivojjhitamāyasaṃ bhaṭībhiḥ .. 86 ..</l>
</lg>
<lg type="verse" xml:id="HV_27_87">
<l>.........................................................</l>
<l>..................................................... .. 87 ..</l>
</lg>
<lg type="verse" xml:id="HV_27_88">
<l>madhyasya tānavabhṛto ghaṭate tavāti-</l>
<l>dīrghāṅgulītulanamastu nitambabhitteḥ .</l>
<l>ityabhyadhāyi raṇitairiva vallabhasya</l>
<l>___ pāṇiḥ puraṃghriśanāmāṇikiṅkiṇībhiḥ .. 88 ..</l>
</lg>
<lg type="verse" xml:id="HV_27_89">
<l>kautūhalāviratahārirasopagūḍha-</l>
<l>kallolitasmaravikalparataprapañcā .</l>
<l>hīmantharatvamapahāya viyātimāna-</l>
<l>māseduṣī sutanuranyamayīva jajñe .. 89 ..</l>
</lg>
<lg type="verse" xml:id="HV_27_90">
<l>śayanagatavinidrakāntalīlāciraparihāpitasaprapañcarāgam .</l>
<l>amṛta subhagarūpatāṃ niśāyāḥ sapadi mukhādapi paścimārdhamāsām 90</l>
</lg>
<lg type="verse" xml:id="HV_27_91">
<l>udīrayantī kimapi skhalatpadaṃ tadābhiyuktā dayitena kāminī .</l>
<l>aśikṣitālambitapāṭavā nu kiṃ suśikṣitaṃ nu prakaṭatvamānayat ..91..</l>
</lg>
<lg type="verse" xml:id="HV_27_92">
<l>svacchaṃ babhāra viparītarataśramāmbu</l>
<l>nirdhātaśeṣarucirāgurupatralekham .</l>
<l>dolāyamānamaṇikuṇḍalakoṭikāṣa-</l>
<l>___ līlākiṇāṅkitamiva pramadākapolam .. 92 ..</l>
</lg>
<lg type="verse" xml:id="HV_27_93">
<l>tanvyāḥ pradattapuruṣāyitavibhramāyā .</l>
<l>ghṛṣṭaṃ raṇatyuparame(ri me) kathamatra kāñcī .</l>
<l>ityabhādiva manoharaśiñjitena</l>
<l>paryākulaṃ ratiṣu nūpurapārihāryam .. 93 ..</l>
</lg>
<lg type="verse" xml:id="HV_27_94">
<l>abhṛta vadanamūḍhakāntisaṃpatsurataviparyayavibhrame taruṇyāḥ .</l>
<l>sphuṭakavalanarāgarāhuśaṅkānipatadadhomukhacandrabimbaśobhām .. 94 ..</l>
</lg>
<lg type="verse" xml:id="HV_27_95">
<l>viparītaratābhiyogalagnāṃ striyamālokya vilajjiteva dūram .</l>
<l>śramaśīkarabindudhāvyamānā vijahau patralatā kapolabhittim .. 95 ..</l>
</lg>
<lg type="verse" xml:id="HV_27_96">
<l>anyātmanaścaraṇabhūṣaṇaśiñjitena</l>
<l>pratyāhṛtā caraṇayornavayāvaka śrīḥ .</l>
<l>rāgeṇa pīḍanabhuvā hariṇekṣaṇāyā</l>
<l>dhautāpi dharmasalilaiḥ śayane tadānīm .. 96 ..</l>
</lg>
<lg type="verse" xml:id="HV_27_97">
<l>smararabhasaparītakāntadantakṣatiparijātabhiyeva vimbatena ..</l>
<l>pracuramadavipāṭalā taruṇyāḥ sapadi jahe śaśinā kapolabhittiḥ ..97..</l>
</lg>
<lg type="verse" xml:id="HV_27_98">
<l>___ saṃpāditābhinavavibhramamaṇḍanāni</l>
<l>preyonakhakṣatapadāni tanustaruṇyāḥ .</l>
<l>muktāphalārghakusumairiva niṣpatadbhi-</l>
<l>rāna dharmajalaśīkarabinduvṛndaiḥ .. 98 ..</l>
</lg>
<lg type="verse" xml:id="HV_27_99">
<l>agrāhi rāgihṛdayaṃ dayitasya yena</l>
<l>yaccānyavastunirapekṣatayā manojñam .</l>
<l>cārubhravaḥ kimapi tatsurateṣu vāmya-</l>
<l>makṣuṇṇameva ramaṇīyamathāvirāsīt .. 99 ..</l>
</lg>
<lg type="verse" xml:id="HV_27_100">
<l>cikṣepa dṛṣṭirabhitaḥ sutanorapāṅga-</l>
<l>paryastatārakamayūkhajalacchaṭālīḥ.</l>
<l>pratyagrakāntadaśanakṣatagāḍhapīḍā-</l>
<l>nirvāpaṇārthamiva komalagaṇḍabhitteḥ.. 10 ..</l>
</lg>
<lg type="verse" xml:id="HV_27_101">
<l>nihitanakhapadaṃ kucāgrabhāge karakamalena vikampinā natabhūḥ .</l>
<l>priyakaramabhinābhi kāpi kopātkila kalakomalakūjitā nirāse ..101</l>
</lg>
<lg type="verse" xml:id="HV_27_102">
<l>vāmabhravaḥ śayanapaṭṭavivartanena</l>
<l>kāntasya cittamṛgabandhanavāgurāsīt .</l>
<l>vistārimūlaśithilāśritadairghyaleśa-</l>
<l>paryantabhāgaviṣamocchasitātha veṇī .. 102 ..</l>
</lg>
<lg type="verse" xml:id="HV_27_103">
<l>paryaṅkapaṭṭamalanātsaviśeṣamāpa</l>
<l>daidhya yadutpaladṛśo lulitaḥ śikhaṇḍaḥ .</l>
<l>tasyāmunā phalamavāpi tanonitamba-</l>
<l>bimbāgracumbanasukhārpitamadvitīyam .. 103 ..</l>
</lg>
<lg type="verse" xml:id="HV_27_104">
<l>svasthānādacaladapi kṣaṇena tattadvistrambhātiśayamanojñamācaradbhiḥ .</l>
<l>yattāsāṃ hṛdayamagṛhyatānurāgi preyobhistadabhavadadbhutaṃ tadānīm .. 104 ..</l>
</lg>
<lg type="verse" xml:id="HV_27_105">
<l>nidrāṃ vihāya śanakaiḥ paripītaśīta.</l>
<l>vātāyanasthacaṣakāśrayaśīdhuśeṣā .</l>
<l>mattādhikaṃ śramajalaplutadehayaṣṭi-</l>
<l>racchinnanīrasaratābhiratotsavāsīt .. 105 ..</l>
</lg>
<lg type="verse" xml:id="HV_27_106">
<l>muvyaktamāpadamaratvamasau puraṃdhri-</l>
<l>bimbādharāspadasudhārasapānasaṅgāt .</l>
<l>gāḍhībhavannidhuvanotsavasaṃmadena</l>
<l>yenānimeṣanayanatvamavāpi yūnā .. 106 ..</l>
</lg>
<lg type="verse" xml:id="HV_27_107">
<l>dadhatkānti nāsāvanubhavati kiṃ khaṇḍanadaśāṃ</l>
<l>_nipītaḥ sanrāgaṃ prakaṭayati no vā kimadhikam .</l>
<l>kimānandasyaiko na bhavatitarāṃ heturatanoḥ</l>
<l>sudhāsūtiścandraḥ kimadharadalaṃ notpaladṛśām .. 107 ..</l>
</lg>
<lg type="verse" xml:id="HV_27_108">
<l>tatkhaṇḍanārditapuraṃdhividhūtahāri</l>
<l>hastaprakoṣṭhagalito navaratnakambuḥ .</l>
<l>kaṃdarpalāsakatiraskariṇīviśīrṇa-</l>
<l>__ māṇikyabandhakaṭakasya babhāra śobhām .. 108 ..</l>
</lg>
<lg type="verse" xml:id="HV_27_109">
<l>romāñcakaṇṭakitakampikapolabhitti-</l>
<l>ranyonyasaṃvalitatārakalocanaśrīḥ .</l>
<l>rāgāvasānalulitā mithunasya dṛṣṭi-</l>
<l>ranyaiva nistimitakālakalāvirāsīt .. 109 ..</l>
</lg>
<lg type="verse" xml:id="HV_27_110">
<l>nibiḍajaghanarohakāṇḍayugmā taralavivartitatārakekṣaṇaśrīḥ .</l>
<l>dṛḍhataraparirambhavibhramāsītkamaladṛśāṃ suratāvasānalīlā .. 110..</l>
</lg>
<lg type="verse" xml:id="HV_27_111">
<l>lāvaṇyakāntivisarāmṛtadhāvyamāna-</l>
<l>ramyāṅgadarśanakutūhalinā vitīrṇe .</l>
<l>kāntena vāsasi vadhūḥ suratāvasāna-</l>
<l>vailakṣyahāsadaśanāṃśupaṭaṃ tatāna .. 111 ..</l>
</lg>
<lg type="verse" xml:id="HV_27_112">
<l>preyaḥ karākalitapīnanitambabimba-</l>
<l>vāsā vadhūḥ karatalasthagitorumūlā .</l>
<l>hāreṇa candrarucimauktikadantapaṅkti-</l>
<l>niryatprabhāviśadaśobhamahasthateva .. 112 ..</l>
</lg>
<lg type="verse" xml:id="HV_27_113">
<l>līlāvilāsakilakiñcitahāvahāri-</l>
<l>helābhirāmasukumāramadapragalbhāḥ .</l>
<l>rāgādaparyavasitecchamiti priyāṃstāṃ-</l>
<l>śchandānuvṛttinipuṇaṃ ramayāṃ babhūvuḥ .. 113 ..</l>
</lg>
<lg type="verse" xml:id="HV_27_114">
<l>ratyutsave śithilitārabhasena pūrva-</l>
<l>mutsāritānucitadhāṣṭaryaparigrahatvāt .</l>
<l>lajjā tadantaratasaṃbhramavibhramaśrī-</l>
<l>rāvirbabhūvaṃ sudṛśāṃ vinayāgradūtī .. 114 ..</l>
</lg>
<lg type="verse" xml:id="HV_27_115">
<l>cetoharā vidadhatī vapuṣaḥ prayatna-</l>
<l>śaithilyamāśu vihitasmṛtivipramoṣā .</l>
<l>kiṃ mattatā kimathavā sudṛśāṃ vyadhatta</l>
<l>nidrā vinimitavighūrṇitalocanatvam .. 115 ..</l>
</lg>
<lg type="verse" xml:id="HV_27_116">
<l>iti mithunasahastre ratnaparyabhāji</l>
<l>klamaparigatanidre sā niśā paryaṇasīt .</l>
<l>muhurupaśamavelāmārutaśvāsavātaiḥ</l>
<l>śaśinipatanakāla glānimāvedayantī .. 116 ..</l>
</lg>
<p>
iti śrībālabṛhaspatyanujīvino vāgīśvarāṅkasya vidyādhipatyaparanāmno mahākave
rājānakaśrīratnākarasya kṛtau ratnāṅke haravijaye mahākāvye
saṃbhogavarṇano nāma saptaviṃśaḥ sargaḥ.
</p>
</div>
<div n="28" type="chapter">
<pb n="358" />
<p>
aṣṭāviṃśaḥ sargaḥ|
</p>
<lg type="verse" xml:id="HV_28_1">
<l>atha tapanabhayānniśāṅganayāḥ śaśadharamaṇḍaladarpaṇe 'stasānau|</l>
<l>uṣasi nipatite navoḍupaṅktitsarumaṇiśṛṅkhalayānyato viśaśre||1||</l>
</lg>
<lg type="verse" xml:id="HV_28_2">
<l>abhimatajanabhāviviprayogajvaravidhurā vidadhe yadāravaiḥ strī|</l>
<l>akṛta hṛdayaśūnyatānurūpaṃ tadavasitakṣaṇadāhato mṛdaṅgaḥ||2||</l>
</lg>
<lg type="verse" xml:id="HV_28_3">
<l>dayitatamabhujopadhānalīlāsukhaviniṣaṇṇatanurnisargamugdhā|</l>
<l>na khalu kila vibhāvarī gateti kṣaṇavinimīlitadṛṣṭireva tasthau||3||</l>
</lg>
<lg type="verse" xml:id="HV_28_4">
<l>sapadi vigalitaprabhenduvaktrā śithilagatiḥ smaraśaṅgināṃ triyāmā|</l>
<l>tanutimiraniruddhatārakaśrīratha rataye na babhūva yātayāmā||4||</l>
</lg>
<lg type="verse" xml:id="HV_28_5">
<l>alamativalanena dehayaṣṭeḥ sutanu tanustava bhaṅgameti madhyaḥ|</l>
<l>iti kalaraṇitena kambupaṅktiḥ sadṛśamivābhidadhe vijṛmbhamāṇām||5||</l>
</lg>
<pb n="359" />
<lg type="verse" xml:id="HV_28_6">
<l>dṛḍhataraparirambhavibhrameṇa priyahṛdaye hṛdayaṃ tadā natabhrūḥ|</l>
<l>drutataramiva bhāviviprayogakṣatadhṛti saṃgamayāṃcakāra kācit||6||</l>
</lg>
<lg type="verse" xml:id="HV_28_7">
<l>babhuratanudṛśāṃ tathā na pūrvaṃ satilakapattralatāḥ kapolabhāgāḥ|</l>
<l>pratiyuvativirūkṣakākṣidṛṣṭāḥ priyadarśanāṅkabhṛto yathā prabhāte||7||</l>
</lg>
<lg type="verse" xml:id="HV_28_8">
<l>udayagiritaṭe tirohitasya sphuṭamiva mātumaśeṣamaṇḍalamūrdhvam|</l>
<l>viratitatamasaḥ karāḥ śitāṃsordrutamudahāsata hāsitāravindāḥ||8||</l>
</lg>
<lg type="verse" xml:id="HV_28_9">
<l>adhigamanatalaṃ parisphurantī kapiśitakauśikadiṅmukhā babhāse|</l>
<l>dinakararathabandhatāntabhogiśvasitakṛśānuśikhālīva saṃdhyā||9||</l>
</lg>
<lg type="verse" xml:id="HV_28_10">
<l>udayaśikhariśṛṅgamuṣṇaraśmiḥ pracuratarā vidhutāpadastadānīm|</l>
<l>sarabhasamabhajanniśāvaśāne sapadi diśastadabhīṣavaśca dīrghāḥ||10||</l>
</lg>
<lg type="verse" xml:id="HV_28_11">
<l>dadhati dṛḍhatamaṃ tamāṃsi māṃsīmalanamalīmasabhāṃsi māṃsalatvam|</l>
<l>uṣasi cakarire vibhākarasya pralayavibhāvasubhāsuraiḥ karāgraiḥ||11||</l>
</lg>
<lg type="verse" xml:id="HV_28_12">
<l>pratikakubhamadhogalanti saṃdhyākapiśitabhāṃsi kulāni tārakāṇām|</l>
<l>vidadhati bhuvanāravindakoṣacyutamadhuśīkarabinduvṛndalīlām||12||</l>
</lg>
<lg type="verse" xml:id="HV_28_13">
<l>divasagajapatermṛgāṅkalekhādhavalamṛṇālasanāthapuṣkarasya|</l>
<l>śriyamabhimukhamāpa cīnapiṣṭaprakarakarālarajaśchaṭeva saṃdhyā||13||</l>
</lg>
<lg type="verse" xml:id="HV_28_14">
<l>gaganamakuruta prabhābhirudyannavaśavalannayanābhiruṣṇaraśmiḥ|</l>
<l>uṣasi dadṛśire ca kāminībhiḥ sarasavivartitakaṃdharaṃ yuvānaḥ||14||</l>
</lg>
<pb n="360" />
<lg type="verse" xml:id="HV_28_15">
<l>pratidiśamuḍuratnarāśayo 'tha stimitatamobhiduratviṣaḥ praṇeśuḥ|</l>
<l>dinakarakiraṇaiḥ samunmiṣadbhiḥ sapadi kuvaikaṭikairivānuviddhāḥ||15||</l>
</lg>
<lg type="verse" xml:id="HV_28_16">
<l>sphuritabahulasāṃdhyarāgavahnau satimiradhūmaśikhe 'mbarāmbarīṣe|</l>
<l>uṣasi viralabhṛjyamānalājāśriyamuḍusaṃhatayaḥ kṣaṇaṃ vitenuḥ||16||</l>
</lg>
<lg type="verse" xml:id="HV_28_17">
<l>madavigalitalajjayā yuvatyā dayitahṛtāmbarayāsmi na vyapāstaḥ|</l>
<l>iti pavanavighūrṇitaḥ prabhāte pramadavaśādiva nṛtyati sma dīpaḥ||17||</l>
</lg>
<lg type="verse" xml:id="HV_28_18">
<l>sphuradamalaruciḥ prabhātavelā diśi diśi saṃdadhatī prabodhajṛmbhām|</l>
<l>prasaradatanusaurabhābhirāmā śriyamamalāmaravindinīva dadhre||18||</l>
</lg>
<lg type="verse" xml:id="HV_28_19">
<l>diśi diśi makarandapānalobhādrutamupari bhramaraiḥ paribhramadbhiḥ|</l>
<l>pyadhiṣata kumudāni bhānavīyaṃ karaparimarśamivābhito niroddhum||19||</l>
</lg>
<lg type="verse" xml:id="HV_28_20">
<l>adhiśiṣayiṣamāṇapyadhatta bhramarakulaṃ nalinīṃ tathaitya dūrāt|</l>
<l>kṣaṇasamayamalapsyatāvakāśaṃ taruṇiruco na yathāśu tāṃ vibhettum||20||</l>
</lg>
<lg type="verse" xml:id="HV_28_21">
<l>dalitakamalakuḍmalābhirāmasphuṭatarasaurabhavāsito nabhasvān|</l>
<l>salilamabhisaransaroruhiṇyā hṛdayamivotkalikākulṃ cakāra||21||</l>
</lg>
<lg type="verse" xml:id="HV_28_22">
<l>vyarucadatha sarojinī manojñasthiticaturabhramarā sahaṃsapakṣā|</l>
<l>sphuritaviśadaśobhinālapadmā sattamasaṃyutahastasaṃhatiśrīḥ||22||</l>
</lg>
<pb n="361" />
<lg type="verse" xml:id="HV_28_23">
<l>taraṇikiraṇadaṇḍaghaṭṭanābhirvighaṭitasaṃtamasatvaco 'mbarasya|</l>
<l>sphuradaruṇakarātapacchalena kṣatajamiva pratibaddhamāvirāsīt||23||</l>
</lg>
<lg type="verse" xml:id="HV_28_24">
<l>daduruṣasi vinidrapuṇḍarīkaprakaraparagapiśaṅgitāntarikṣāḥ|</l>
<l>avirataramardatāntakāntākucakarajakṣatinirvṛtṃ samīrāḥ||24||</l>
</lg>
<lg type="verse" xml:id="HV_28_25">
<l>dinakarakaraghātatāḍitaṃ sadrajanijalāśrupariplutaṃ tadānīm|</l>
<l>kumudanayanamāśu kairaviṇyāḥ prabalarujeva kṛtavyathaṃ nyamīlat||25||</l>
</lg>
<lg type="verse" xml:id="HV_28_26">
<l>udayati haridiṅmukhāruṇāmbhaḥ sarasaviśeṣakabindumaṇḍaler 'ke|</l>
<l>stimitatamatamālakhaṇḍanīlairatamitamāmabhitaistamītamobhiḥ||26||</l>
</lg>
<lg type="verse" xml:id="HV_28_27">
<l>kramavighaṭitaśārvarāndhakārasphuṭatarakūṭaviśaṅkaṭaṃ tadānīm|</l>
<l>diśidiśi dadṛśe 'mburāśimadhyāttvaritamivottaradadricakravālam||27||</l>
</lg>
<lg type="verse" xml:id="HV_28_28">
<l>anukṛtabhujagendrabhogaśayyāsukhaviniṣaṇṇamurārinābhicakram|</l>
<l>śriyamuṣasi saraḥ sadarpasarpanmadhukarakampitapuṇḍarīkamāpat||28||</l>
</lg>
<lg type="verse" xml:id="HV_28_29">
<l>dinakarakiraṇapravālavallīvalayabhṛtaḥ shuritoḍupāttaśobhāt|</l>
<l>bhuvanapulinasīmni bhāsuraśrīrdivasamaṇiḥ prasasāra kālasindhoḥ||29||</l>
</lg>
<lg type="verse" xml:id="HV_28_30">
<l>kumudamuṣasi saṃkucatsakhedaḥ kamalamaho vikasatprahṛṣṭacetāḥ|</l>
<l>ubhyaravisaṃsthulo rasāyurmadhuramadhusrutinirbharaṃ lileha||30||</l>
</lg>
<lg type="verse" xml:id="HV_28_31">
<l>udayagiriśikhāgavākṣabhūmau bhuvanavilokanakautukāvasaktam|</l>
<l>mukhamiva divasaśriyo vireje dhṛtanavakuṅkumalepamarkabimbam||31||</l>
</lg>
<pb n="362" />
<lg type="verse" xml:id="HV_28_32">
<l>atha</l>
<l>viśadahimāṃśuraśmibhinnasphuṭadalasaṃdhivimuktabaddhabhṛṅgam|</l>
<l>uṣasi kumudakānanāyamānaṃ kamalavanaṃ bibharāṃ cakāra lakṣmīm||32||</l>
</lg>
<lg type="verse" xml:id="HV_28_33">
<l>mrdumarudavadhūtapakṣmapālībharavigalanmakarandapaṅkileṣu|</l>
<l>madhumadavivaśaiḥ kuśeśayanāṃ dalaśikhareṣu śilīmukhaiścakhañje||33||</l>
</lg>
<lg type="verse" xml:id="HV_28_34">
<l>pravighaṭitadalārari prabhāte mukharaśilīmukhamaṅkhacakravālam|</l>
<l>na kamalapuṭabhedanaṃ na cakre divasakaraḥ sthitidhāma cāru lakṣmyāḥ||34||</l>
</lg>
<lg type="verse" xml:id="HV_28_35">
<l>sphuṭamadhigatasaṃbhramā bhavantyaḥ śaśini lilambiṣamāṇadhūmrabimbe|</l>
<l>uṣasi mṛdusamīraghaṭyamānā viśadamavepiṣatāśu kairaviṇyaḥ||35||</l>
</lg>
<lg type="verse" xml:id="HV_28_36">
<l>vikasitamavalokya puṇḍarīkaṃ viracitasaṃhati saṃmadena tāvat|</l>
<l>madhuramadhupipāsayā patadbhirbhramarakulairdudhuve patatrapaṅktiḥ||36||</l>
</lg>
<lg type="verse" xml:id="HV_28_37">
<l>tadanilarayakampikesarāgraskhalitarajaḥsthagitekṣaṇā na yāvat|</l>
<l>dadṛśurapi sadeśavarti tatte ślathayati kātaratepsitārthsiddhim|||37|| </l>
</lg>
<p xml:id="HV_28_37p">
(yugmam)
</p>
<lg type="verse" xml:id="HV_28_38">
<l>kamalamukulapañjarodareṣu pratihatiroṣavidhūtakesarāṇām|</l>
<l>pratidiśamudajṛmbhata praṇādo madhukarakesariṇāṃ vinidritānām||38||</l>
</lg>
<lg type="verse" xml:id="HV_28_40">
<l>kṣititalaśayanotthitasya paṅkaplavamalinaṃ karaṭasthalaṃ kareṇoḥ|</l>
<l>madhukaranikaro jahāvasādhuvyatikarato nahi kiṃcidasti sevyam||</l>
<pb n="363" />
<l>navayavayavasānavāptikhedātkhuraśikharaiḥ khuradhāraṇīrlikhantaḥ|</l>
<l>jahuratha parivardhakopanītaṃ vikaṭakaḍaṅgaramāśu ghāsamaśāḥ||40||</l>
</lg>
<lg type="verse" xml:id="HV_28_41">
<l>drutataramavatīrya vāsayaṣṭerbhujagabhujaḥ pratimāgataiḥ śikhaṇḍaiḥ|</l>
<l>vividhamaṇimayīrivāśu cakrurnṛpatigṛhāṅganaratnakuṭṭimaurvīḥ||41||</l>
</lg>
<lg type="verse" xml:id="HV_28_42">
<l>aviramadanunāsikābhirāmasphuṭataratāvirāvakuñcitāṅghriḥ|</l>
<l>avirati virurāva tāmracūḍaḥ sphuritanatonnatakaṇṭhakaṃdharāgraḥ||42||</l>
</lg>
<lg type="verse" xml:id="HV_28_43">
<l>ravikaraparimarśabaddhanidraṃ tadudarasaṃkaṭayantritā dvirephāḥ|</l>
<l>vighaṭitadalasaṃpuṭaṃ tathaiṣurbharacalitā nijavigrahapraṇodaiḥ||43||</l>
</lg>
<lg type="verse" xml:id="HV_28_44">
<l>kumudamapi yathā kṣaṇaṃ vinidraṃ sapadi tadutplavanānukūlamāsīt|</l>
<l>nanu vipadi viṣādadurgatānāṃ kimiva hi dustaramasti saṃhatānām||44|| </l>
</lg>
<p xml:id="HV_28_44p">
(yugalakam)
</p>
<lg type="verse" xml:id="HV_28_45">
<l>drutamayamavamocayatyapāsya cchadapaṭalodarayantraṇāṃ ravirvaḥ|</l>
<l>iti kalaraṇitairivāmbujānāmupari caranmadhupānuvāca bhṛṅgaḥ||45||</l>
</lg>
<lg type="verse" xml:id="HV_28_46">
<l>dalitsakalaśārvarāndhakāraḥ kṛtaparabhāgaguṇaṃ saroruhiṇyāḥ|</l>
<l>kamalamanayadunmukhatvamarkaḥ sphuṭadalamaṇḍalasacchriyāśu dīptyā||46||</l>
</lg>
<lg type="verse" xml:id="HV_28_47">
<l>diśi diśi vihagāstanūḥ samantādanalasapakṣatayopacīyamānāḥ|</l>
<l>uṣasi jigamiṣākulāstadānīṃ dayitaviyogadaśā vadhūśca dehuḥ||47||</l>
</lg>
<pb n="364" />
<lg type="verse" xml:id="HV_28_48">
<l>kṣapitataruṇakhañjarīkaṇṭhasphuṭatarabindumalīmasāndhakāraḥ|</l>
<l>śriyamabhṛtatarāṃ sahasraraśmistribhuvanmaṇḍalapuṇḍarīkabimbaḥ||48||</l>
</lg>
<lg type="verse" xml:id="HV_28_49">
<l>śaśadharamaṇisālabhañjikābhirbhavanaviṭaṅkaṭaṅkitābhiḥ|</l>
<l>dinakarakiraṇāhatābhirindau vinipatite śuśuṣe śuceva sadyaḥ||49||</l>
</lg>
<lg type="verse" xml:id="HV_28_50">
<l>akṛta kumudinīvikāsamārādahatatamaskamamīlitāravindam|</l>
<l>nabhasi vigalitaprabhaṃ himāṃśoḥ payasi ca bimbamabhinnarūpamāsīt||50||</l>
</lg>
<lg type="verse" xml:id="HV_28_51">
<l>sphuṭadalamaṇiśuktigarbapītasphuradaruṇātapaśīdhuśīkaraughaḥ|</l>
<l>madavivaśa iva prabhātavātavyatikarataḥ kamalākaraścakampe||51||</l>
</lg>
<lg type="verse" xml:id="HV_28_52">
<l>tvaritamadhisarojini vrajantī madhupatatiḥ kumudākarāccakāśe|</l>
<l>divasakarabhayātpalāyamānā timirapariplavadhūsareva rātriḥ||52||</l>
</lg>
<lg type="verse" xml:id="HV_28_53">
<l>vikaṭabhujagaśṛṅkhalāvanaddhaṃ sapadi rathaplavamaryamādhirūḍhaḥ|</l>
<l>grahamaṇinicayaṃ jighṛkṣurāpa sphuṭa iva potavaṇiṅnabhaḥsamudram||53||</l>
</lg>
<lg type="verse" xml:id="HV_28_54">
<l>śakunibhiradhiśiśriye vanorvī sphuṭamadanānaladāhatāpayogām|</l>
<l>sthitimupadadhatī manorathaiśca tridaśavadhūjanatoṣasi vrajantī||54||</l>
</lg>
<lg type="verse" xml:id="HV_28_55">
<l>upagatamaparatra vāsateyīṃ drutamapavāhya punaḥ prabhātakāle|</l>
<l>krudha iva ravimakṣamekṣituṃ dyauravanatamindumukhaṃ ciraṃ babhāra||55||</l>
</lg>
<pb n="365" />
<lg type="verse" xml:id="HV_28_56">
<l>dinakaramuditaṃ nirīkṣya candraḥ sphuritatadaṃśuśikhāvamarśabhītām|</l>
<l>sphuṭahariṇanibhena rātrimaṅke dadhadiva saṃbhramato 'staśailamabhyait||56||</l>
</lg>
<lg type="verse" xml:id="HV_28_57">
<l>tribhuvanavipine kaṭhorabhāsvatkiraṇakuṭhāranuipātalūnamūrteḥ|</l>
<l>sphuṭamalamadhupo niśālatāyā rajanikarastabakaḥ krameṇa mamlau||57||</l>
</lg>
<lg type="verse" xml:id="HV_28_58">
<l>dayitatamamamuṃ vidhūya tejo dinakara mā paribhūrniśākaraṃ me|</l>
<l>iti viracitakuṅmalāñjaliśrīstamatiśuceva kumudvatī yayāce||58||</l>
</lg>
<lg type="verse" xml:id="HV_28_59">
<l>madhukarapaṭalīṃ madhuspṛhāndhāmupari kuśeśayinī paribhramantīm|</l>
<l>aracayaduṣasi priyasya bhānoḥ kuvalayavandanamālikāmivārāt||59||</l>
</lg>
<lg type="verse" xml:id="HV_28_60">
<l>viśadamadhurasāraṇānubandhakvaṇadalisaṃhativallakīninādaiḥ|</l>
<l>janitasukhamiva kṣapāvasāne kumudavanaṃ pratipannanidramāsīt||60||</l>
</lg>
<lg type="verse" xml:id="HV_28_61">
<l>sarasijamukulasya pārśvabhūmermadhukarapaṅktirupāttamadhyabhāgā|</l>
<l>haritamaṇisamudrakasya kṛṣṇā śriyamabhṛta prakaṭeva sāṃdhirājiḥ||61||</l>
</lg>
<lg type="verse" xml:id="HV_28_62">
<l>adhiniśamavanerapūrayadyānkapiśitadigvalayaṃ tamo 'vakāśān|</l>
<l>na tapanarucibhiḥ pupūrire te bata malinasya hi bhūyasī vibhūtiḥ||62||</l>
</lg>
<lg type="verse" xml:id="HV_28_63">
<l>k.apitarajanirāgato 'paratra prakaṭitarāga na lajjase karairmām|</l>
<l>spṛśasi yadadhunā jahīhi kasya tvamiti dinātyayakhaṇḍanāṃ smarantī||63||</l>
</lg>
<lg type="verse" xml:id="HV_28_64">
<l>viralaviṣamapattrasaṃsthamabjaṃ caladali pallavahastacāru kṛtvā|</l>
<l>bhramaravirutibhirjagāda serṣyā tapanamitīva sarojinī saroṣam||64||</l>
</lg>
<p xml:id="HV_28_64p">
(yugalakam)
</p>
<lg type="verse" xml:id="HV_28_65">
<pb n="366" />
<l>śaradiva divasāvatāralīlā sakalamakāśatayā śriyānvitāsau|</l>
<l>kṣatatimiramalā nināya dūraṃ sarita ivāśu diśaḥ prasādalakṣmīm||65||</l>
</lg>
<lg type="verse" xml:id="HV_28_66">
<l>prakṛtiśucitayā parāvamarśaṃ sapadi visoḍhumivākṣamābhirārāt|</l>
<l>spṛśati dinakare karaiḥ sarāgaṃ diśi diśi saṃkucitaṃ kumudvatībhiḥ||66||</l>
</lg>
<lg type="verse" xml:id="HV_28_67">
<l>aruṇakiraṇadaṇḍaghaṭyamānasphuṭatimiraughaviṣā niśābhujaṃgī|</l>
<l>grahagaṇamaṇimaṇḍitā tadānīṃ vigalitacandramarīcikañcukāsīt||67||</l>
</lg>
<lg type="verse" xml:id="HV_28_68">
<l>divasaviratikhaṇḍanāparādhasmṛtisaruṣo 'mbhasi bimbito 'mbujinyāḥ|</l>
<l>nyapatadanuninīṣayaiva bhāsvānaruṇadalāṅgulipādapadmamūle||68||</l>
</lg>
<lg type="verse" xml:id="HV_28_69">
<l>nipatati śaśimaṇḍalaṃ hahā kiṃ nabhasi na dṛśyata eva tārakaughaḥ|</l>
<l>kumudavanamitīva garbhabaddhabhramararavairatha paryadevatārāt||69||</l>
</lg>
<lg type="verse" xml:id="HV_28_70">
<l>sphuradaruṇaśikhābhirāmayoccairuṣasi vikāsitapadmayāṃśumālī|</l>
<l>tridaśapatipureva sṃdidīpe viśadamarīcitayā śriyollasantyā||70||</l>
</lg>
<lg type="verse" xml:id="HV_28_71">
<l>drutakanakasacchaṭābhirāmasphuradaruṇāṃśuśikhāvarugṇamūlaiḥ|</l>
<l>pratidiśamatha caskhale tamobhirgaganajalāśaya kāsarāyamāṇaiḥ||71||</l>
</lg>
<lg type="verse" xml:id="HV_28_72">
<l>grahamaṇiśabalaṃ nabhaḥsamudraṃ sapadi lilaṅghayiṣurnidāgharaśmiḥ|</l>
<l>diśi diśi vicakāra dairghyabhājaḥ plavanarasādiva dūramaṃśubāhūn||72||</l>
</lg>
<pb n="367" />
<lg type="verse" xml:id="HV_28_73">
<l>divasakarakarāhataṃ tadānīmadaśanapaṅkti kṛtāvabhāsahāsam|</l>
<l>amadhumadakṛtāmadhatta tāmratviṣamaravindamukhaṃ kuśeśayinyāḥ||73||</l>
</lg>
<lg type="verse" xml:id="HV_28_74">
<l>uṣasi ghanatarāndhakārapaṅkavyatikaramārjananirmalaṃ karāgraiḥ|</l>
<l>akṛta divasadarpaṇaṃ trilokyāḥ sapadi vilokanayogyamaṃśumālī||74||</l>
</lg>
<lg type="verse" xml:id="HV_28_75">
<l>kumudavanamalaṃ vyayoji lakṣmyā mudamajahādatikhedavānulūkaḥ|</l>
<l>pralayamupajagāma tārakaughaḥ sapadi vidhau vidhuratvamabhyupete||75||</l>
</lg>
<lg type="verse" xml:id="HV_28_76">
<l>sphuradaruṇapalāśatālu bibhrannavaghanasaurabhatāmupoḍhanidram|</l>
<l>kamalamukhamajṛmbhatābhirāmaṃ sphuṭatarakesaradantamambujinyāḥ||76||</l>
</lg>
<lg type="verse" xml:id="HV_28_77">
<l>gurukalaharatālasacchriyoccaiḥ kṛtamakarandarasaspṛhā nalinyā|</l>
<l>diśi diśi gurunṛttalīlayeva bhramaraghaṭākulitā mithastadāsīt||77||</l>
</lg>
<lg type="verse" xml:id="HV_28_78">
<l>madhulihi makarandapānalobhādvikasitatāmradalāgrabhāgalagne|</l>
<l>dinakṛti kamalekṣaṇaṃ nalinyā racitakaṭākṣamivodvavāha lakṣmīm||78||</l>
</lg>
<lg type="verse" xml:id="HV_28_79">
<l>kṣayasamayasamīraṇābhighātakṣubhitamivātha mahāsamudramadhyam|</l>
<l>abhavaduṣasi jihbhyamānakānti sphuṭataralakṣmamalaṃ mṛgāṅkabimbam||79||</l>
</lg>
<lg type="verse" xml:id="HV_28_80">
<l>udayaśikhariśṛṅgavedikāyāṃ navarudhirāruṇakānti bhānubimbam|</l>
<l>anukṛtadivasapraveśalakṣmīprasavaviśaṅkaṭagarbhaśayyāmāsīt||80||</l>
</lg>
<lg type="verse" xml:id="HV_28_81">
<l>navavinihitacīnapiṣṭacarcācchuritaviśeṣakabindubhānubimbam|</l>
<l>mukhamabhṛta tiraskṛtendukānti sphuradaravindavilocanaṃ dinaśrīḥ||81||</l>
</lg>
<pb n="368" />
<lg type="verse" xml:id="HV_28_82">
<l>uṣasi vigalitāndhakārapaṅkaplavaśabalaṃ dhanavartma dūramāsīt|</l>
<l>madhurataraṇitāpayogatāraṃ kamalavane madhupāyināṃ ca paṅktiḥ||82||</l>
</lg>
<lg type="verse" xml:id="HV_28_83">
<l>aviralaśikhigarbhabhānavīyasphuritamarīcivitānadhāvyamānam|</l>
<l>dinamabhajata sarvato 'gniśaucaṃ vasanamiva kramaśo 'tinirmalatvam||83||</l>
</lg>
<lg type="verse" xml:id="HV_28_84">
<l>diśi diśi divaseśvarasya pādyasthitimiva paṅkaminī rasena ditsuḥ|</l>
<l>navakisalayapāṭalānvireje kamalakarāgrapuṭānprasārayantī||84||</l>
</lg>
<lg type="verse" xml:id="HV_28_85">
<l>uditavati divākare 'staśailadviradapatiḥ kumudacchaṭāvadātaiḥ|</l>
<l>śriyamatanuta bhūribhūticarcācchurita ivāmṛtadīdhitermayūkhaiḥ||85||</l>
</lg>
<lg type="verse" xml:id="HV_28_86">
<l>guruvirahaśucā kuśeśayinyāścakita iva kṣaṇadāmbubāṣpabindūn|</l>
<l>vipuladalavilocanāntarālāduṣasi karairahimāṃśurunmamārja||86||</l>
</lg>
<lg type="verse" xml:id="HV_28_87">
<l>śriyamabhṛta divākaraḥ prabhāte gaja iva bhinnakarāladhāturodhāḥ|</l>
<l>sphuradaruṇakarābhighātabhagnapracuratamālasadañcitātanuśrīḥ||87||</l>
</lg>
<lg type="verse" xml:id="HV_28_88">
<l>diśi diśi japatāṃ navārkaraśmicchuraṇavipāṭaladantamālamāsyam|</l>
<l>śriyamanucitagāḍhanāgavallīdalakṛtarāgamiva vrate 'pyavāpat||88||</l>
</lg>
<pb n="369" />
<lg type="verse" xml:id="HV_28_89">
<l>udayagirigate sahasraraśmau navakapiśā divasāvatāralakṣmīḥ|</l>
<l>sphuritasarasanālikābhirāmasthiticaṣakānucakāra pānagoṣṭhīm||89||</l>
</lg>
<lg type="verse" xml:id="HV_28_90">
<l>prakaṭakuliśakuntacakrabhāsvatparavalabhīhitamattavāraṇāṅkā|</l>
<l>diśi diśi dadṛśe niśāntapaṅktiḥ samaravimardabhuvaṃ viḍambayantī||90||</l>
</lg>
<lg type="verse" xml:id="HV_28_91">
<l>amṛdu mamṛduṣā ni'sātamastadvyatikaradoṣamalīmasatvamāptāḥ|</l>
<l>sphurāruṇarucā ruṣeva dūraṃ divasakareṇa nirāsire daśāśāḥ||91||</l>
</lg>
<lg type="verse" xml:id="HV_28_92">
<l>udayagirimathodito vivasvānvicakariṣuḥ kiraṇair niśāndhakāram|</l>
<l>sphuradaruṇimabhiḥ karairakārṣīddavadahanairiva ruddhasarvadikkam||92||</l>
</lg>
<lg type="verse" xml:id="HV_28_93">
<l>grahapaṭalamaśe.amūṣuṣībhirdinakaradīdhitibhiḥ kṛtābhighātam|</l>
<l>timiramapādantarikṣamārgātkuvalayavṛndamivābhranirjhariṇyāḥ||93||</l>
</lg>
<lg type="verse" xml:id="HV_28_94">
<l>kṣitidharatanayeva pūritāśā prahatanirargaladundubhipraṇādaiḥ|</l>
<l>śriyamabhṛta niśāvasānalīlā navamaharāgamasaṃmadaṃ vahantī||94||</l>
</lg>
<lg type="verse" xml:id="HV_28_95">
<l>vighaṭitatimiraughadigvibhāgaprakaṭanabhasyabhavanniśāvasāne|</l>
<l>sphuṭadalanamanāśca padmakhaṇḍāḥ sapadi himetaradīdhitiśca teṣām||95||</l>
</lg>
<pb n="370" />
<lg type="verse" xml:id="HV_28_96">
<l>diśi diśi niśi saṃbhṛtaṃ karāgraistimiramanargalamaryamācakhaṇḍat|</l>
<l>kṣaṇamapi sahate nahi pragalbhāṃ kvacidahitasya puraḥ sthitiṃ mahasvī||96||</l>
</lg>
<lg type="verse" xml:id="HV_28_97">
<l>sphuradaviralakesarārgalāṅkaprakaṭapalāśakavāṭapadmagehāḥ|</l>
<l>madhupaśabarasaṃniveśapallyo diśi diśi śiśriyire śriyaṃ nalinyaḥ||97||</l>
</lg>
<lg type="verse" xml:id="HV_28_98">
<l>dayitamatiruṣā vilokayantyaḥ sarasavipakṣanakhakṣatāṅkitāṅgam|</l>
<l>abhavadaruṇitākṣṇi tatra nūnaṃ nivasati cittabhuvaḥ pratāpavahniḥ||98||</l>
</lg>
<lg type="verse" xml:id="HV_28_99">
<l>pramadagalitatārakāṃśuśārīkṛtarucirodarabāṣpabindubhaṅgyā|</l>
<l>abhisarati rasārdratāṃ vidhitsurdrutamaparāparanetramaṇḍalīva||99||</l>
</lg>
<lg type="verse" xml:id="HV_28_100">
<l>vikasanarabhasena hṛtprave'saprasaramivābigatasay dātumantaḥ|</l>
<l>apasaratitarāṃ rasātibhārasphuṭataramantharitāpi pakṣmapaṅktiḥ||100||</l>
</lg>
<lg type="verse" xml:id="HV_28_101">
<l>sarabhasamapi tārakaḥ kathaṃcidvrajati na yāvadapāṅgavartma dīrgham|</l>
<l>saratisapadi tatprabhā purastāccirapi tāvadivākṣamā visoḍhum||101||</l>
</lg>
<lg type="verse" xml:id="HV_28_102">
<l>iti dayitavilokanābhilāṣasphuraṇapṛthūbhavadātmanastaruṇyāḥ|</l>
<l>smaraśarataralākṛterjajṛmbhe nayanayugasya sarāgavibhramā śrīḥ||102|| </l>
</lg>
<p xml:id="HV_28_102p">
(cakkalakam)
</p>
<lg type="verse" xml:id="HV_28_103">
<l>śrutipathajuṣi tāratūryanāde taraladṛśamalasaṃ vikāsalakṣmīm|</l>
<l>yadukulamiva netrayugmamāpnodanavamakṛṣṇavalakṣatābhirāmam||103||</l>
</lg>
<lg type="verse" xml:id="HV_28_104">
<l>pramadabharabhṛtaḥ kapolabhāgātkamaladṛśo 'gurupaṅkapattrabhaṅgaḥ|</l>
<l>vyagaladatanubāṣpapātabhinno nanu malinasya kutaściraṃ vyavasthā||104||</l>
</lg>
<lg type="verse" xml:id="HV_28_105">
<l>prathamamatanurāgasaṃpadaṃ tāṃ caramamanujjhitapūrvarūpaśobhām|</l>
<l>uṣasi rucamavāpya sādhumaitrīṃ na khalu tarāṃ jahṛṣurna cakravākāḥ||105||</l>
</lg>
<pb n="171" />
<lg type="verse" xml:id="HV_28_106">
<l>dhavalabisalatā rasena kokaḥ pravikaṭacañcupuṭoddhṛtāścakhāda|</l>
<l>krudha iva śaśino viyogahetorgaganatalātpatitāḥ kalāḥ kahaṃcit||106||</l>
</lg>
<lg type="verse" xml:id="HV_28_107">
<l>sarasi vikaṭacañcukoṭilagnāṃ sarabhasavṛttirupetya cakravākyāḥ|</l>
<l>hṛda iva virahavyathāśalākāṃ bisakalikāṃ vicakarṣa cakravākaḥ||107||</l>
</lg>
<lg type="verse" xml:id="HV_28_108">
<l>cañcvagrakhaṇḍitamukhādvicakarṣa sūtra-</l>
<l>jālaṃ mṛṇāla'sakalātkṣaṇadāpriyasya|</l>
<l>koko nilīnamahimāṃśubhayāttadīya-</l>
<l>randhrodareṣu karacakramiva krudhendoḥ||108||</l>
</lg>
<lg type="verse" xml:id="HV_28_109">
<l>visrastapattrapuṭakesarakoṭidaṣṭa-</l>
<l>paryantabhāgavikaṭonnatakarṇikāgrāḥ|</l>
<l>ucchvāsabhagnaharitacchavayor 'karaśmi-</l>
<l>jālairajṛmbhiṣata paṅkajakoṣadaṇḍāḥ||109||</l>
</lg>
<lg type="verse" xml:id="HV_28_110">
<l>dikpadminīparisarāspadatāmrapādaḥ</l>
<l>kurvanvikāsiṣu ruciṃ nalineṣu haṃsaḥ|</l>
<l>āpīvaroḍupatibimbamṛṇāladaṇḍa-</l>
<l>khaṇḍāccakarṣa śanakaiḥ karasūtrajālam||110||</l>
</lg>
<lg type="verse" xml:id="HV_28_111">
<l>āpātabhītinamitonnamitārdhadeha-</l>
<l>baddhasthirakramavidhūtapatatrapaṅktiḥ|</l>
<l>uccaiḥ kvaṇannavatatāra nivāsayaṣṭi-</l>
<l>koṭeḥ śikhī vidhurayanvirahāturāḥ strīḥ||111||</l>
</lg>
<lg type="verse" xml:id="HV_28_112">
<l>abhyutthitā śayanastvaritaṃ yiyāsuḥ</l>
<l>saṃpīḍitocchvasitanīvinitambabimbam|</l>
<pb n="372" />
<l>saṃpaśyator 'dhavinimīlitadṛṣṭi bhartu-</l>
<l>raṅke hriyā kila papāta cakoracakṣuḥ||112||</l>
</lg>
<lg type="verse" xml:id="HV_28_113">
<l>śroṇītaṭe na raśanā karajakṣatāṅka-</l>
<l>saṃjatagāḍharuji cārudṛśā babandhe|</l>
<l>bhūṣā parā guruṇi tatpadapaṅktireva</l>
<l>tasmiṃstu kāñcanaśilāvikaṭe tadāsīt||113||</l>
</lg>
<lg type="verse" xml:id="HV_28_114">
<l>ākṛṣya pāṇikamalena ca karṇapālī-</l>
<l>mekena vallabhavilokanani'scalākṣam|</l>
<l>tasthau puraṃdhrirapareṇa na labdhasaṃdhi-</l>
<l>rmāṇikyakuṇḍalamiti pravighūrṇayantī||114||</l>
</lg>
<lg type="verse" xml:id="HV_28_115">
<l>dvāri sthitā vinihitaikakavāṭapaṭṭa-</l>
<l>ruddhārdhavigrahatayā girikanyakāśrīḥ|</l>
<l>preyāṃsamaikṣata vadhūḥ stimitaikatāra-</l>
<l>śāreṇa yāntamaparā natapakṣmaṇākṣṇā||115||</l>
</lg>
<lg type="verse" xml:id="HV_28_116">
<l>stanaparisarabhāge dūramāvartamānāḥ</l>
<l>śritatanimani madhye kiṃcideva skhalantaḥ|</l>
<l>vavuratanunitambābhogaruddhā vadhūnāṃ</l>
<l>nidhuvanarasakhedacchedinaḥ prāhṇavātāḥ||116||</l>
</lg>
<lg type="verse" xml:id="HV_28_117">
<l>vighaṭitadalamudrābandhasaugandhikāna-</l>
<l>rnibiḍapuṭakuṭīrakroḍakārāvimuktaiḥ|</l>
<l>udayagatamanāvīvāruvadbhirdvirephai-</l>
<l>staruṇamaruṇaratnacchāyamuṣṇāṃśubimbam||117||</l>
</lg>
<pb n="373" />
<lg type="verse" xml:id="HV_28_118">
<l>preṅkhatpiṅgārkadhāmacchuraṇakapiśitaścyotadacchinnanaiśa-</l>
<l>sthulāmbho binduvṛndāhita madhuramadhusyandasaṃdehamugdhaiḥ|</l>
<l>saṃrambhārabdhakolāhalamukharamukhaiḥ pattrarandhraprave"as-</l>
<l>prāptānandairvirejurmadhukaranikaraiḥ pūritāḥ padmakhaṇḍāḥ||118||</l>
</lg>
<lg type="verse" xml:id="HV_28_119">
<l>kurvāṇā ratnadhīnāṃ śaśadharapatanopaplaveneva tanvīṃ</l>
<l>toyāvasthāṃ krameṇa prakaṭitakakubhaḥ saṃbhṛtāmbhojahāsāḥ|</l>
<l>tanvantaḥ khaṃ kharāṃśostaruṇataratamaḥstomasaṃpiṇḍitaṃ sa-</l>
<l>tpratyagraṣṭhyūtalākṣārasaruciraruco dūramusrāḥ prasastruḥ||119||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākae rājānakaśrīratnākarasya kṛtau
ratnāṅke haravijaye mahākāvye pratyūṣavarṇano nāmāṣṭāviṃśaḥ
sargaḥ|
</p>
</div>
<div n="29" type="chapter">
<p>
ekonatriṃśaḥ sargaḥ|
</p>
<lg type="verse" xml:id="HV_29_1">
<l>iti sphuratkisalayapāṭalārciṣi sphuṭodaye savitari saukhaśāyikāḥ|</l>
<l>aviskhalatsulalitabandhayā girā garīyasāṃ gurumupatasthurīśvaram||1||</l>
</lg>
<lg type="verse" xml:id="HV_29_2">
<l>vimucyatāṃ śayanatalaṃ divākaraḥ karotkarairvidalitavidrumāruṇaiḥ|</l>
<l>karotyasāvudayamahībhṛtaḥ kramātparisphuransphuṭamiva padmarāgatām||2||</l>
</lg>
<lg type="verse" xml:id="HV_29_3">
<l>kramādimāstava bhavaneṣu bhānumatprabhāhatāstadupalasālabhañjikāḥ|</l>
<l>pṛthūnmiṣaddahanakaṇotkaracchalāttamaśchidaḥ suvata ivāryamārbhakān||3||</l>
</lg>
<pb n="374" />
<lg type="verse" xml:id="HV_29_4">
<l>ayaṃ kṣaṇāddayitatamena bhānunā samāgamastava bhavatīti śaṃsitum|</l>
<l>sphuratpadastaralitamaupasānilaiḥ kuśeśayaṃ nayanamivāmbujaśriyaḥ||4||</l>
</lg>
<lg type="verse" xml:id="HV_29_5">
<l>vivasvato vicakarūpaḥ kṣapātamaḥ sphuṭajjapākusumavipāṭalāstviṣaḥ|</l>
<l>vibhāntyamūrnabhasi suvarṇagairikacchaṭā ivāsitamaṇipaṭṭakuṭṭime||5||</l>
</lg>
<lg type="verse" xml:id="HV_29_6">
<l>śritodaye hatatimirotkare janā dadurdṛśo dinakṛti baddhasaṃbhramāḥ|</l>
<l>khavartmano mumuciṣi śītarociṣi cyutaḥ padānna bhavati gauravāspadam||6||</l>
</lg>
<lg type="verse" xml:id="HV_29_7">
<l>tatastatīrudayagatāryamāśmanāmahaskare karanikaraiḥ spṛśatyadaḥ|</l>
<l>piśaṅgitaṃ gaganatalaṃ vibhāvyate tadutthayā dahanaruceva saṃdhyayā||7||</l>
</lg>
<lg type="verse" xml:id="HV_29_8">
<l>dinaśriyo mukhamaruṇāruṇaprabhāpiśaṅgitasphuṭaghanamegharājikam|</l>
<l>virājati pratinavakuṅkumacchaṭākṛtatviṣaṃ dadhadiva pattramañjarīm||8||</l>
</lg>
<lg type="verse" xml:id="HV_29_9">
<l>apārayantyupahataśītadīdhitiprabhāmivāhimakaradhāmasaṃpadam|</l>
<l>nimīlitātanutaratārakādhunā vibhāvarī viśati mahīdhragahvaram||9||</l>
</lg>
<lg type="verse" xml:id="HV_29_10">
<l>nināya yadvirahavijṛmbhaṇākulo vibhāvarīṃ kathamapi sābhyupāgatā|</l>
<l>vilokitā dayitatamā tathā mudaṃ tanoti no rajaniviyogipattriṇaḥ||10||</l>
</lg>
<lg type="verse" xml:id="HV_29_11">
<l>yathā śaśī pipatiṣurastaparvate navāṃśumatkiraṇavirugṇacandrikaḥ|</l>
<l>karotyaho api nijasaṃpadaḥ sphuṭaṃ dviṣadgatā vipadadhikaṃ sukhodayam||11|| </l>
</lg>
<p xml:id="HV_29_11p">
(yugalakam)
</p>
<lg type="verse" xml:id="HV_29_12">
<l>smarāturapriyatamapāṇijakṣatīrniśāgame navanihitā mṛgīdṛśām|</l>
<l>nayannasāvadhikamanojñarāgatāṃ navātapo nipatati gaṇḍamaṇḍale||12||</l>
</lg>
<pb n="375" />
<lg type="verse" xml:id="HV_29_13">
<l>vikāsibhir diśi diśi garbhanirbharasravanmadhugrahaṇādhiyeva satvaram|</l>
<l>saroruhairdalapaṭalacchalānmithaḥ prasāryate 'ruṇamaṇiśuktimaṇḍalam||13||</l>
</lg>
<lg type="verse" xml:id="HV_29_14">
<l>snotyasau navakuśakoṭidaṣṭayā vibhāvarījalakaṇamālayā sthalī|</l>
<l>rasāyuṣāmupari bhareṇa ghūrṇatāṃ vipāṇḍuracchavikusumodgamabhramam||14||</l>
</lg>
<lg type="verse" xml:id="HV_29_15">
<l>????nairivātanutaracandrakacchalasphuṭāmarāyudhaśataśobhibhirdiśaḥ|</l>
<l>hutairamī vidadhāti picchamaṇḍalaiḥ śikhaṇḍino rajanipayaḥpariplutāḥ||15||</l>
</lg>
<lg type="verse" xml:id="HV_29_16">
<l>adhikṣapaṃ dhavalakapolamaṇḍalasphuṭoditapratimatayā mṛgīdṛśām|</l>
<l>???dāhitāmiva paripāṇḍuraśriyaṃ dadhatyamī tava bhavanapradīpakāḥ||16||</l>
</lg>
<lg type="verse" xml:id="HV_29_17">
<l>upeyuṣīṃ kamalarajovṛtekṣaṇo na vīkṣate rathacaraṇāhvayaḥ priyām|</l>
<l>sukhaṃ cirādupanatamapyasaṃśayaṃ vrajatyaho vidhihatakasya dūratām||17||</l>
</lg>
<lg type="verse" xml:id="HV_29_18">
<l>vibhāvarīviratihatasya dundubheḥ kṛtavyathaṃ svanamavakarṇya kāmibhiḥ|</l>
<l>punastarāṃ kṣaṇaśayitairnimīlyate vilocanaṃ ratarasajāgarāruṇam||18||</l>
</lg>
<lg type="verse" xml:id="HV_29_19">
<l>prabhātajaṃ virahapariplavaṃ vadhūracintayantyanunayamagrahīnnayā|</l>
<l>yiyāsate suhṛdi na sā na dūyate kuto 'thavā sukhamanudarkadarśinām||19||</l>
</lg>
<lg type="verse" xml:id="HV_29_20">
<l>na niṣṭhitā nanu rajanī vilambyatāṃ tadāgame punarapi mā kṛthāściram|</l>
<l>iti sravannayanajalaṃ priyoditaṃ gataṃ prati ślathayati kāmino manaḥ||20||</l>
</lg>
<lg type="verse" xml:id="HV_29_21">
<l>niśīthinīvyapagamadundubisvanairvinidratāmapi sahasābhyupāgatā|</l>
<l>yiyāsurapyabhimatakaṇṭhagocaraṃ na kāminī ślathayati bāhupañjaram||21||</l>
</lg>
<lg type="verse" xml:id="HV_29_22">
<l>viyogajāṃ śucamasahairvyapohituṃ niketanairuṣasi niṣidhyate 'dhunā|</l>
<l>apāvṛtaprakaṭakavāṭasaṃpuṭasphuṭāravairgamanamivāñcitabhruvaḥ||22||</l>
</lg>
<pb n="376" />
<lg type="verse" xml:id="HV_29_23">
<l>adaḥ kramādvikaṭanitambakānanadrumāntarakṣaṇaghaṭitaṃ divaḥ patat|</l>
<l>virājati sphuṭavihagāṇḍamaṇḍalaśriyaṃ dadhadgrahakulamastabhūbhṛtaḥ||23||</l>
</lg>
<lg type="verse" xml:id="HV_29_24">
<l>digaṅganānavakaladhautamekhalā nabhastalodadhivaḍavānalatviṣaḥ|</l>
<l>niśātamaḥkṣatadharavajrakoṭayo vibhāntyamūstaraṇiruco 'ruṇodgatāḥ||24||</l>
</lg>
<lg type="verse" xml:id="HV_29_25">
<l>bibhartyasau pṛthutaramaṇḍalorasā vibhāvarī dṛḍhaparirambhavibhramaiḥ|</l>
<l>śaśacchalācchiśirakarastadunnatastanāsitāgurunavapattramañjarīm||25||</l>
</lg>
<lg type="verse" xml:id="HV_29_26">
<l>sphuṭodayaḥ punarapi bandhaviplavaṃ purā tava vyapanayati kṣapākaraḥ|</l>
<l>pratīkṣatāṃ tadavadhiratra mā kṛthā manāgapi kṣapitaguruśriyaṃ śucam||26||</l>
</lg>
<lg type="verse" xml:id="HV_29_27">
<l>hataprabhe śaśini gte 'stagahvaraṃ vihāya tadvapuravatīrṇamambarāt|</l>
<l>iti kvaṇanmadhupamiṣeṇa lāñchanaṃ kumudvatīmiva khalu dhīrayatyadaḥ||27|| </l>
</lg>
<p xml:id="HV_29_27p">
(yugalakam)
</p>
<lg type="verse" xml:id="HV_29_28">
<l>madhuspaṣṭahānibhṛtanilīnaṣaṭpadaṃ kuśeśayaṃ hṛdayamivāravandinī|</l>
<l>bibhartyasau tapanaviyogasaṃjvarajvalacchikhāśataśikhidāhadhūsaram||28||</l>
</lg>
<lg type="verse" xml:id="HV_29_29">
<l>acandrikāmalayajapaṅkacarcanā atārakāgaṇamaṇimekhalāguṇāḥ|</l>
<l>digaṅganāḥ śaśividhurā ivādhunā dadhatyamūrlulitatamaḥ kacāṃ śriyam||29||</l>
</lg>
<lg type="verse" xml:id="HV_29_30">
<l>śaśitviṣaṃ tvaritamivodarāśrayāṃ rirakṣiṣurdinakararaśmiviplavāt|</l>
<l>asāvitaḥ kṛtanibirīsasaṃpuṭaṃ kumudvatī racayati pattramīlanam||30||</l>
</lg>
<lg type="verse" xml:id="HV_29_31">
<l>papau tarāṃ priyatamayā samaṃ madhu pratikṣapaṃ dalaśayaneṣvaśeta yaḥ|</l>
<l>rasāyuṣaḥ śaśidhara tasya sāṃprataṃ samañjasaṃ saha kumudena bandhanam||31||</l>
</lg>
<lg type="verse" xml:id="HV_29_32">
<l>tathā svanmadhurasapānamattatāvicetanaḥ sarasijakukṣikoṭare|</l>
<l>yathā kramādaviditabandhanavyathaḥ śilīmukhaḥ sphuṭamadhunā</l>
<l>vibudhyate||32||</l>
</lg>
<pb n="377" />
<lg type="verse" xml:id="HV_29_33">
<l>dadhadvapurvikasitaketakīrajovirūpitaṃ kumudavanādvinirgatam|</l>
<l>vipāṇḍuraṃ tadudaravarticandrikācchaṭāśatasnapitamivālimaṇḍalam||33||</l>
</lg>
<lg type="verse" xml:id="HV_29_34">
<l>śritodayāruṇakaraṭaṅkakuṭṭanāvighaṭṭitaṃ diśi diśi dhāma bhāsuram|</l>
<l>galatyadaḥ saviturivāstaparvatabhramārpitasphuṭavapuṣaḥ kṣmāpateḥ||34||</l>
</lg>
<lg type="verse" xml:id="HV_29_35">
<l>samunmiṣattaraṇikarābhighātabhīpariplute śaśitimire śaśacchalāt|</l>
<l>sahasthite iva suranātha naśyato virodhitā vipadi parasparaṃ kutaḥ||35||</l>
</lg>
<lg type="verse" xml:id="HV_29_36">
<l>sphuṭākṣatāñcitakhacitoḍuśāratāmupāgate phalaka ivāmbare 'dhunā|</l>
<l>śritodayāparagiriviṣṭarāvubhau durodaraṃ tanuta ivendubhāskarau||36||</l>
</lg>
<lg type="verse" xml:id="HV_29_37">
<l>mṛṇālinīdalabhidhuraṃ yathā yatā samunmiṣatyahimamarīcimaṇḍalam|</l>
<l>tiraskṛtāvatamasarāśimaṇḍalaṃ tathā tathonnamadiva lakṣyate nabhaḥ||37||</l>
</lg>
<lg type="verse" xml:id="HV_29_38">
<l>adhaścyutaṃ mama vapuṣor 'dhamityapi kṣapākṛtā bhramamabhivīkṣya bibhratā|</l>
<l>jalāśayapratimitamastaparvate jighṛkṣuṇā tadiva divo 'vatīryate||38||</l>
</lg>
<lg type="verse" xml:id="HV_29_39">
<l>ito 'dhunā girigurughātaghaṭṭanāvighūrṇitārṇavajaladevateva te|</l>
<l>manoramāmalitatimiśritāṃ śriyaṃ bibhartyasau bhava bhavanāravindinī||39||</l>
</lg>
<lg type="verse" xml:id="HV_29_40">
<l>marāgatāṃ??? kakubhi gataḥ śatakratoḥ kramādamūṃ jigamiṣasi pracetasaḥ|</l>
<l>mahāsamityalikulahuṃkṛtairiva prabhākaraṃ kathayati nātha padminī||40||</l>
</lg>
<lg type="verse" xml:id="HV_29_41">
<l>śilīmukhaḥ sarasijapakṣmapeśalaṃ vilambitaṃ nigaḍamivārdhavicyutam|</l>
<l>dadha???nmadhuvyatikaralagnamaṅghriṇā visarpati tvaritamapoḍhabandhanaḥ||41||</l>
</lg>
<pb n="378" />
<lg type="verse" xml:id="HV_29_42">
<l>aharpateściramanimepadarśanakramādiva srutaghanabāṣpaśīkaram|</l>
<l>sarojinī rajanipayaḥpariplutaṃ bibhartyasau vikasitamabjalocanam||42||</l>
</lg>
<lg type="verse" xml:id="HV_29_43">
<l>śilīmukhā vidhutapatattramārutaprasāritairuṣasi sugandhayantyamī|</l>
<l>diśo 'dhunā nijatanulagnavisphuṭatku'seśayotkaramakarandaśīkaraiḥ||43||</l>
</lg>
<lg type="verse" xml:id="HV_29_44">
<l>saraḥśriyaḥ śapharukaśobhino 'mbujātsavibhramabhramaraghaṭā vivasvatā|</l>
<l>ito 'dhunā śitimaṇiyaṣṭimaṇḍaliviḍambikā karanikareṇa kṛṣyate||44||</l>
</lg>
<lg type="verse" xml:id="HV_29_45">
<l>manoramasmitahasitāṃ parisravanniśajalasphuṭaruditotpalekṣaṇām|</l>
<l>ito 'dhunā śritakilakiñcitāmiva prabhākaro ramayati nātha padminīm||45||</l>
</lg>
<lg type="verse" xml:id="HV_29_46">
<l>bhujālatāmaśithilakaṇṭhavartinīṃ ratotsukā dayitatamasya kurvatī|</l>
<l>vijṛmbhate kila vinimagnapīvarastanadvayā tadurasi mattakāśinī||46||</l>
</lg>
<lg type="verse" xml:id="HV_29_47">
<l>ratotsavapramadaviśeṣapīvare parāpnuyātkathamiva te 'tra mekhalā|</l>
<l>nitamba ityabhidhadhaduccakaiḥ śukaḥ sahāsatāmuṣasi karoti subhruvaḥ||47||</l>
</lg>
<lg type="verse" xml:id="HV_29_48">
<l>na lāghavaṃ valanavilāsavibhrame vilokitaṃ kvacana mayedṛśaṃ tanoḥ|</l>
<l>kalāravairvadati nitambamaṇḍale niyojitā madhuramitīva mekhalā||48||</l>
</lg>
<lg type="verse" xml:id="HV_29_49">
<l>niśīthinīṃ samamativāhya kāminā vrajatyasāvuṣasi muhuḥ skhalantyapi|</l>
<l>tadutsukā galitadhṛtiḥ pratikṣaṇaṃ nirīkṣate vivalitakaṃdharaṃ vadhūḥ||49||</l>
</lg>
<lg type="verse" xml:id="HV_29_50">
<l>samutthitaḥ</l>
<l>śayanatalātkṣamārajaśchaṭāhatobhayapṛthupārśvavigrahaḥ|</l>
<l>dadhatsadānavamathurāgtaḥ śriyaṃ mataṅgajo 'para iva lakṣmaṇāgrajaḥ||50||</l>
</lg>
<pb n="379" />
<lg type="verse" xml:id="HV_29_51">
<l>nahasvatāmudavasitodarotthitāḥ sugandhitaṃ vidadhati vāsareṇavaḥ|</l>
<l>patantyamūrgrahatatayo divākaraprabhāhatā diśi diśi vāsare 'ṇavaḥ||51||</l>
</lg>
<lg type="verse" xml:id="HV_29_52">
<l>sarojinī payasī hṛdīva bimbitaṃ śritaṃ taṭānahimakaraṃ dadhāra yā|</l>
<l>tayālayaḥ sphuṭitakuśeśayotthayā na toṣitā nahi makarandadhārayā||52||</l>
</lg>
<lg type="verse" xml:id="HV_29_53">
<l>eṣā viśālaviśikhāmukhaviprakīrṇa-</l>
<l>harmyopakārakusumapravaṇālipaṅktiḥ|</l>
<l>abhyetya bandhujanateva niśāndhakāra-</l>
<l>markāṃ'subhinnamanuśocati tāranādaiḥ||53||</l>
</lg>
<lg type="verse" xml:id="HV_29_54">
<l>satkarṇikākanakaviṣṭarasṃniviṣṭa-</l>
<l>mūrtirnijaṃ kamalakesarapānasaṅgāt|</l>
<l>rolambacakramupari bhramaṇānubandhi</l>
<l>pāriplavatvamiva śikṣayatīśa lakṣmīḥ||54||</l>
</lg>
<lg type="verse" xml:id="HV_29_55">
<l>bhāti dvirephakulamujjhitanaidratandra-</l>
<l>raktāravindamakarandasapītilagnam|</l>
<l>adhyūṣuṣā śatamakhena mṛṇālasūtra-</l>
<l>garbhaṃ vilocanasahastramiva vyapāstam||55||</l>
</lg>
<lg type="verse" xml:id="HV_29_56">
<l>lokāntaraṃ jigamiṣoḥ śaśinaḥ pracaṇḍa-</l>
<l>bhānupratāpavidhurāściramastaśailaḥ|</l>
<pb n="380" />
<l>tārāvarodhanavadhūḥ śirasā bibharti</l>
<l>tuṅgātmanāṃ samuccitaṃ dhruvametadeva||56||</l>
</lg>
<lg type="verse" xml:id="HV_29_57">
<l>ceto dunoti sudṛśāṃ nanu tāranāda-</l>
<l>niṣṭho viyogavidhuraṃ raṇitena śaṅkhaḥ|</l>
<l>vyaktaṃ prakāśayata eva bahirviśuddhi-</l>
<l>matyantavakrahṛdayādbata kasya śāntiḥ||57||</l>
</lg>
<lg type="verse" xml:id="HV_29_58">
<l>karṇe kuśeśayadṛśāmupaśalyavarti-</l>
<l>preyoviyogaviṣamajvarakātarāṇām|</l>
<l>krauñcasya saṃprati girāśanidhārayeva</l>
<l>marmacchidā karakarāytamāpatantyā||58||</l>
</lg>
<lg type="verse" xml:id="HV_29_59">
<l>āpraśnapūrvamupagūḍhavataḥ priyasya</l>
<l>bāṣpāmbupūrapihitātanulocanāyāḥ|</l>
<l>cakrīkṛtau madanalāsakakāṃsyatāla-</l>
<l>līlāṃ stanau mṛgadṛśaḥ kṣaṇamīśa dhattaḥ||59||</l>
</lg>
<lg type="verse" xml:id="HV_29_60">
<l>pratyagradaṃśajanitaśvayathūnsalīla-</l>
<l>mambhojakomalakarāṅgulikoṭibhāgaiḥ|</l>
<l>bimbādharānmadhurasītkṛti saṃspṛśantyaḥ</l>
<l>kāntāḥ prayānti dayitāntikato 'dhunaitāḥ||60||</l>
</lg>
<lg type="verse" xml:id="HV_29_61">
<l>bhrūvibhramaṃ vidadhato bahudhaivataṃ ta-</l>
<l>māsphālitāvikalaniḥsvanavallakīkāḥ|</l>
<l>gāyanti kiṃ narapuraṃdhrigaṇāḥ śaśāṅka-</l>
<l>maule vibhātasamaye tava bhinnaṣaḍjam||61||</l>
</lg>
<pb n="381" />
<lg type="verse" xml:id="HV_29_62">
<l>bhramaṇavidhutapakṣaiḥ pītamākāśa eva</l>
<l>prītikakubhamakuṇṭhotkaṇṭhamārāddvirephaiḥ|</l>
<l>dalapaṭalavikāsasthūlabimbāmbujotthaṃ</l>
<l>vikirati makarandakṣodamuccaiḥ samīraḥ||62||</l>
</lg>
<lg type="verse" xml:id="HV_29_63">
<l>iti giramupakarṇya preyasībāhubandha-</l>
<l>vyatikarakṛtaratnāvāpakavyaktacihnam|</l>
<l>asakalaśaśimauliḥ kaṇṭhapīṭhaṃ dadhānaḥ</l>
<l>surabhiparimalāṅkaṃ hemapayaṅkamaujjhīt||63||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhagavatprabodhanaṃ
nāmaikonatriṃśaḥ sargaḥ|
</p>
</div>
<div n="30" type="chapter">
<p>
triṃśaḥ sargaḥ|
</p>
<lg type="verse" xml:id="HV_30_1">
<l>itthaṃ sarāgaśaśabhṛtparibhogalīlā-</l>
<l>vicchinnarātriraśanāmaṇikiṅkiṇībhiḥ|</l>
<l>nakṣatrasaṃtatiṣu saṃdadhatīṣu sāmya-</l>
<l>mastādrisānupadavīparipuñjitāsu||1||</l>
</lg>
<lg type="verse" xml:id="HV_30_2">
<l>viṣyandamānamadhuśikaralobhalīna-</l>
<l>bhṛṅgāvalīcaraṇabandhurakesareṣu|</l>
<l>padmākareṣu vikasatsu śanairnidāgha-</l>
<l>dhāmāṃśubhinnadalamaṇḍalasaṃdhibandham||2||</l>
</lg>
<pb n="382" />
<lg type="verse" xml:id="HV_30_3">
<l>prātastanānilavikampitapuṇḍarīka-</l>
<l>pakṣmāgrakoṭighaṭite salilāśayeṣu|</l>
<l>nidrāvimuktivalitāvayavāpaviddha-</l>
<l>lakṣmīvadhūparimalaśriyi dhūlicakre||3||</l>
</lg>
<lg type="verse" xml:id="HV_30_4">
<l>śailālivatsphuṭayati sphuṭasarvabhāva-</l>
<l>vyaktikrameṇa divase mukharāgaśobhām|</l>
<l>abhyarcya kālamusalaścaraṇau mṛgāṅga-</l>
<l>cūḍāmaṇerudapataddhruvadhāmavīthīm||4|| </l>
</lg>
<p xml:id="HV_30_4p">
(cakkalakam)
</p>
<lg type="verse" xml:id="HV_30_5">
<l>tena vyaloki divamutpatatāgravarti</l>
<l>vispaṣṭalakṣma pariṇāhi mṛgā"kabimbam|</l>
<l>unnidrakundadalapāṇḍuramaṇḍapiṇḍa-</l>
<l>madhyāsyamānamiva kāliyapannagena||5||</l>
</lg>
<lg type="verse" xml:id="HV_30_6">
<l>saṃpaśyati sma sa taḍitsphuraṇānubandha-</l>
<l>mādīrghamabhraśakalaṃ sthitamantarikṣe|</l>
<l>ucchvāsalakṣyarudhirāruṇakāntikaṇṭha-</l>
<l>cchedaṃ mahājhaṣamivāmbhasi paṅkalīnam||6||</l>
</lg>
<lg type="verse" xml:id="HV_30_7">
<l>anyonyasaṃvalanavellitapallavāgra-</l>
<l>viśleṣanirdalitaketuśikhāṃśukaughāḥ|</l>
<l>unmūlyamānaśikharaskhaladardhacandra-</l>
<l>ratnaprabhākhacitakāñcanatoraṇāgrāḥ||7||</l>
</lg>
<pb n="383" />
<lg type="verse" xml:id="HV_30_8">
<l>ābhyāhatā viśaśarurjavamārutena</l>
<l>tasyāśu dikṣu surasiddhavimānasaṃghāḥ|</l>
<l>bāṇāgnidīpitapuratrayatāyamāna-</l>
<l>nānāvidhāvayavavibhramamūhivāṃsaḥ||8|| </l>
</lg>
<p xml:id="HV_30_8p">
(yugalakam)
</p>
<lg type="verse" xml:id="HV_30_9">
<l>keśeṣu tasya kṛtasaṃnidhayo muhūrtaṃ</l>
<l>kaṃsātatāyina ivāñjananīlabhāsaḥ|</l>
<l>uṣṇīṣaratnakiraṇadviguṇāyamāna-</l>
<l>saudāmanīvalayino jaladā babhūvuḥ||9||</l>
</lg>
<lg type="verse" xml:id="HV_30_10">
<l>tasyotthitasya sahasā dhanavartmasīmni</l>
<l>dhatte sma karṇaśikharaṃ śriyamavyavasthām|</l>
<l>uṣṇīṣabhinnahṛdayastanayitnulagna-</l>
<l>saudāmanīvikaṭahāṭakamañjarīkam||10||</l>
</lg>
<lg type="verse" xml:id="HV_30_11">
<l>piṅgordhvalocanakṛśānuśikhāsahasra-</l>
<l>masyānvakāri mukhamaṇḍalamantarikṣe|</l>
<l>sāmbhobhareṇa gamanotthamarudvivarta-</l>
<l>bhājāmbuvāhaśakalena tadidvatāgre||11||</l>
</lg>
<lg type="verse" xml:id="HV_30_12">
<l>tasya pratīpamagamadgamanānilena</l>
<l>vikṣipyamāṇasalilā kṣaṇamantarikṣe|</l>
<l>mandīkṛtoṣṇakaramaṇḍalabhāsurordhva-</l>
<l>netrāgnitāpakṛtaśoṣabhiyeva gaṅgā||12||</l>
</lg>
<lg type="verse" xml:id="HV_30_13">
<l>vistraṃsitoḍuraśanaṃ galadindugaura-</l>
<l>gaṅgādukūlamakarotsa divastadānīm|</l>
<pb n="384" />
<l>vistīrṇamambaranitambamanambudendu-</l>
<l>bimbānānāmburuhacumbanabaddhatṛṣṇaḥ||13||</l>
</lg>
<lg type="verse" xml:id="HV_30_14">
<l>jahre mano 'sya mṛdumārutapūryamāṇa-</l>
<l>randhrairhimādritaṭakīcakacakravālaiḥ|</l>
<l>gambhīratāramadhurakvaṇitairnayadbhi-</l>
<l>rutkarṇatāṃ taraṇikūbarivājipaṅktim||14||</l>
</lg>
<lg type="verse" xml:id="HV_30_15">
<l>aikṣiṣṭa visphuritakāñcanakalpavallī-</l>
<l>vistāripakṣmaśikharacchadacakravālam|</l>
<l>kailāsaśailamasakṛtsa jagattrayaika-</l>
<l>lakṣmyāḥ sthitaṃ dhavalavibhramapuṇḍarīkam||15||</l>
</lg>
<lg type="verse" xml:id="HV_30_16">
<l>phenāvalīdhavalacāmaracakravāla-</l>
<l>bhūṣābhirāmajavanasthirasaptavāhām|</l>
<l>bhāgīrathīṃ rathadhurāmiva dharmaraśme-</l>
<l>rvīkṣyaikapiṅgalagirau sa mudā vavande||16||</l>
</lg>
<lg type="verse" xml:id="HV_30_17">
<l>tena skhalatkhalakhalāmukharā karāla-</l>
<l>kailāsakūṭavikaṭorgighaṭāsahasrā|</l>
<l>saṃkrāntakaiṭabhanisūdanapādapadma-</l>
<l>preṅkhannakhaccavirivaikṣata jahnukanyā||17||</l>
</lg>
<lg type="verse" xml:id="HV_30_18">
<l>majjatkuberataruṇīgalitāvataṃsa-</l>
<l>hāsābhirāmataṭamārgamasāvapaśyat|</l>
<pb n="385" />
<l>vistārimānasasaraḥ salilormibhaṅga-</l>
<l>paryastaśīkarasakāñcanavālukāmbhaḥ||18||</l>
</lg>
<lg type="verse" xml:id="HV_30_19">
<l>vīcīsamīradhutakāñcanapuṇḍarīka-</l>
<l>paryastakesaraparāgapiśaṅgitāmbhaḥ|</l>
<l>acchodamaikṣata sa devapurandhripāda-</l>
<l>lākṣāruṇīkṛtaśilātalatīralekham||19||</l>
</lg>
<lg type="verse" xml:id="HV_30_20">
<l>ārādhanapravaṇakāsaradaityavaṃśa-</l>
<l>kaṇṭhaprasādhanadhiyeva vilabhyamānāḥ|</l>
<l>caṇḍyā yadīyamaṇikaṃdaramandirāgra-</l>
<l>vistāritoraṇagatāḥ pravibhānti ghaṇṭāḥ||20||</l>
</lg>
<lg type="verse" xml:id="HV_30_21">
<l>sthūlendranīlamaṇiśṛṅgaruco 'tha tasya</l>
<l>kalmāṣitākhiladigantaramunmiṣantī|</l>
<l>bhūyastarāṃ taraṇimārgarurutsayāśu</l>
<l>muktāḥ śikhā iva dadarśa sa mekalādreḥ||21|| </l>
</lg>
<p xml:id="HV_30_21p">
(yugalakam)
</p>
<lg type="verse" xml:id="HV_30_22">
<l>līlānimagnaśabarīkucakumbhapīṭha-</l>
<l>saṃkṣobhajarjaritavīcighaṭāsahasrām|</l>
<l>revāmasaus saralavañjulajālajambū-</l>
<l>stambaprasādhitataṭāmavalokya reme||22||</l>
</lg>
<lg type="verse" xml:id="HV_30_23">
<l>kaṇṭhagrahapraṇayinā dadṛśe 'tha tena</l>
<l>vindhyaśriyo maṇiśikhojjvalamekhalāyāḥ|</l>
<l>revāpagāmbupṛthupīnanitambabimba-</l>
<l>visrastamambaramivātanupādalagnam||23||</l>
</lg>
<pb n="386" />
<lg type="verse" xml:id="HV_30_24">
<l>saṃvītatīravanarūḍhatamālakhaṇḍa-</l>
<l>lolānilākulitanīlajalāṃśukaśrīḥ|</l>
<l>tena vyaloki varuṇālayavallabhāgra-</l>
<l>līlābhisāraṇadhiyeva kalindakanyā||24||</l>
</lg>
<lg type="verse" xml:id="HV_30_25">
<l>sevāvicakṣaṇatayeva davāgnidagdha-</l>
<l>kālāgurupracuradhūmaśikhākadambaiḥ|</l>
<l>kurvantamaikṣata mahendramasāvanalpa-</l>
<l>kalpadrumāṃśukatatīḥ surabhīḥ surāṇām||25||</l>
</lg>
<lg type="verse" xml:id="HV_30_26">
<l>vispaṣṭaphenadhavalā viralormibhaṅga-</l>
<l>niḥsaṅgasaṃgatapayaḥplavarodhasaṃ saḥ|</l>
<l>lāṅgūlinīṃ saritamākalayāṃcakāra</l>
<l>tatpādagocaragatāmiva saurabheyīm||26||</l>
</lg>
<lg type="verse" xml:id="HV_30_27">
<l>vīkṣyāvataṃsitavikāsilavaṅgapuṣpa-</l>
<l>mālāḥ sa sahyagirikānanaśākhivīthīḥ|</l>
<pb n="387" />
<l>remetarāṃ suramataṅgajagaṇḍakāṣa-</l>
<l>līlāvarugṇasaralonnatatālakhaṇḍāḥ||27||</l>
</lg>
<lg type="verse" xml:id="HV_30_28">
<l>utphullatīratarukhaṇḍalatāsakhibhīḥ</l>
<l>saṃgrathyamānanijapuṣpabharāvataṃsāḥ|</l>
<l>ābibhratīṃ bhramaranīlarucaḥ sa vīci-</l>
<l>veṇīlatāstadanu bhīmarathīmapaśyat||28||</l>
</lg>
<lg type="verse" xml:id="HV_30_29">
<l>āmagnakuntalavadhūkucakumbhabhāra-</l>
<l>hāraprabhādviguṇitacchaviphenahāsām|</l>
<l>godāvarīṃ caraṇacuñcucakoracakra-</l>
<l>cañcvagracumbitavilolajalāmapaśyat||29||</l>
</lg>
<lg type="verse" xml:id="HV_30_30">
<l>ullāsiśīkarakarālaphaṇāsahasra-</l>
<l>kallolanāgakulasaṃkulamadhyabhāgām|</l>
<l>veṇāṃ sphurattimiratātigabhīratālu-</l>
<l>mūlāṃ rasātalabhuvaḥ sadṛśīṃ dadarśa||30||</l>
</lg>
<lg type="verse" xml:id="HV_30_31">
<l>tasyopayuktataṭakānananārikela-</l>
<l>vallīphalaprakaraśītalagarbhatoyāḥ|</l>
<l>anvāyinaḥ kaṭakavartmasu pāriyātra-</l>
<l>śailasya cakrurupabhogasukhānnivāsān||31||</l>
</lg>
<lg type="verse" xml:id="HV_30_32">
<l>mīnāvalīsarabhasāplutighaṭṭitāmbu-</l>
<l>vīcī vilolaviruvatkurarī karālam|</l>
<pb n="388" />
<l>kāveryalakṣyata jalaṃ dadhatī ca tena</l>
<l>niḥśaṅkaraṅkukulasaṃkulakūlakacchā||32||</l>
</lg>
<lg type="verse" xml:id="HV_30_33">
<l>āvirbhavatsmitamanoharagaṇḍabhitti-</l>
<l>bhāgaścamūcarapuraṃdhrigaṇaḥ salīlam|</l>
<l>carmaṇvatīpulinavartmani tasya hāri-</l>
<l>hārītakaṇṭhavirutārpitakarṇa āsīt||33||</l>
</lg>
<lg type="verse" xml:id="HV_30_34">
<l>āvāsitasya taṭavartmani tasya tāla-</l>
<l>khaṇḍaprakāṇḍadalatāṇḍavanapragalbhāḥ|</l>
<l>siprātaraṅgamaruto 'nucarāṅganānāṃ</l>
<l>pīnastanakṣatarujaṃ surateṣu jahnuḥ||34||</l>
</lg>
<lg type="verse" xml:id="HV_30_35">
<l>saṃvādikānanatalasya niveśalakṣmī-</l>
<l>madrerasāvadhikamṛkṣavato 'bhyanandat|</l>
<l>pādāvanau katicideva dināni baddha-</l>
<l>saṃstho niśīva tamasāhṛtadṛṣṭirāsīt||35||</l>
</lg>
<lg type="verse" xml:id="HV_30_36">
<l>gacchanviśaṅkaṭamasau kaṭakaṃ suvela-</l>
<l>śailasya kāñcanaśilāśakalāvakīrṇam|</l>
<l>velāvilolavaruṇālayavīcibhaṅga-</l>
<l>paryastavāḍavakṛśānumivaikṣatārāt||36||</l>
</lg>
<lg type="verse" xml:id="HV_30_37">
<l>tena vyalokyata kapolatalāyamāna-</l>
<l>vispaṣṭapākalavalīphalakandalāḍhyā|</l>
<l>ghrāṇānulepi navacandanakhaṇḍagandha-</l>
<l>hṛdyāmalā malayaparvatakānanaśrīḥ||37||</l>
</lg>
<pb n="389" />
<lg type="verse" xml:id="HV_30_38">
<l>lakṣmībhṛtastribhuvanākramaṇapragalbha-</l>
<l>sarvonnatermalayabhūmibhṛto 'bhrasindhum|</l>
<l>puṇyasthitiṃ murariporiva pādamūla-</l>
<l>bhāgotthitāmabhinananda sa tāmraparṇīm||38||</l>
</lg>
<lg type="verse" xml:id="HV_30_39">
<l>paryastaratnakira.anaṅkuradantureṣu</l>
<l>velātaṭeṣu kṛtasainikasaṃniveśaḥ|</l>
<l>ambhonidhiṃ sa niravarṇayadullasadbhi-</l>
<l>ruttambhitoḍupathamūrmighaṭāsahasraiḥ||39||</l>
</lg>
<lg type="verse" xml:id="HV_30_40">
<l>unnālanīlanalavañjulanālikera-</l>
<l>tāmbūlavallivalayākulakūlakaccham|</l>
<l>āścaryadhāma dadhataṃ satataprasanna-</l>
<l>mapyaprasannamupapāditaśobhamambhaḥ||40||</l>
</lg>
<lg type="verse" xml:id="HV_30_41">
<l>visraṃsamānasalilāmalanīvibandha-</l>
<l>māsphālayantamatikāmamivormihastaiḥ|</l>
<l>ābaddharatnavalayojjvalakāñcidāma-</l>
<l>kelāṅganāpulinapīnanitambabimbam||41||</l>
</lg>
<lg type="verse" xml:id="HV_30_42">
<l>utsaṅgasa'ngivilasattaṭinīpuraṃdhri-</l>
<l>līlārpaṇārabhasayeva niveśayantam|</l>
<l>āvartacakracaṣakeṣu taraṅgahasta-</l>
<l>vyākṛṣṭatīratarupuṣpabharāvataṃsān||42||</l>
</lg>
<lg type="verse" xml:id="HV_30_43">
<l>preṅkhatkapālaśakalāmalaśaṅkhaśukti-</l>
<l>mācchāditāmbaraghanāmitavīcibāhum|</l>
<pb n="390" />
<l>aurvāgnipiṅgalaśikhāvikarālakeśa-</l>
<l>mutplutya bhairavamivāsakṛdārasantam||43||</l>
</lg>
<lg type="verse" xml:id="HV_30_44">
<l>lakṣmīsurāvimalakaustubhapārijāta-</l>
<l>candrāmṛtāpaharaṇotthitayā śuceva|</l>
<l>hemādrikūṭavikaṭārciṣi nirvyapekṣa-</l>
<l>mātmānamaurvadahane vinipātayantam||44||</l>
</lg>
<lg type="verse" xml:id="HV_30_45">
<l>gambhīragarbhaghaṭitāspadakālakūṭa-</l>
<l>śeṣāgnidāhaśamanārthamiva kṣapāsu|</l>
<l>jyotsnāsudhāṃ vikaṭamauktikadantāpaṅkti-</l>
<l>śobhādharairvivṛtaśuktimukhaiḥ pibantam||45||</l>
</lg>
<lg type="verse" xml:id="HV_30_46">
<l>preṅkhatpravālakiraṇācchuritaṃ vahanta-</l>
<l>māvartacakraparivartagabhīramambhaḥ|</l>
<l>saṃvādikaustubhamayūkhaśikhāvakīrṇa-</l>
<l>daityāyudhavraṇakarālamurārivakṣaḥ||46||</l>
</lg>
<lg type="verse" xml:id="HV_30_47">
<l>śailābhighātaśakalīkṛtamapyakhaṇḍa-</l>
<l>mākṛṣṭaratnamapi ratnanidhitvamāptam|</l>
<l>lakṣmīmadagdhadaśamapyasamaurvavahni-</l>
<l>dāhākulaṃ ciragatāmapi notsṛjantam||47||</l>
</lg>
<lg type="verse" xml:id="HV_30_48">
<l>vajrābhighātabhayakātaratoyalīna-</l>
<l>māhendranīlamaṇiśailaśataprakāśam|</l>
<l>garbhāndhakāramiva śeṣaphaṇāsahasra-</l>
<l>māṇikyaraśmigalahastitamudgirantam||48||</l>
</lg>
<pb n="391" />
<lg type="verse" xml:id="HV_30_49">
<l>preṅkhatkarālamaṇiraśmiśatābhinaddha-</l>
<l>kallolaketupaṭalasthagitāntarikṣam|</l>
<l>uddāmavājigajasadhanamabhyupetya</l>
<l>gṛhṇantamāśu vijigīṣumivākhilāśāḥ||49||</l>
</lg>
<lg type="verse" xml:id="HV_30_50">
<l>velā'Nganābhirabhito dhutavīcitāla-</l>
<l>vṛntānilākulitaphenadukūlapaṭṭam|</l>
<l>tābhyo diśantamasakṛjjalaveganunnā</l>
<l>ratnāvalīraviralāḥ sphuradindugaurīḥ||50||</l>
</lg>
<lg type="verse" xml:id="HV_30_51">
<l>utthāya dūramasakṛtsuranāthamukta-</l>
<l>vajrābhighātakalanāśaraṇāgatānām|</l>
<l>kṣoṇībhṛtāmaniśamapyakutobhayānāṃ</l>
<l>sarvāsu dikṣu bhayahetumivekṣamāṇam||51||</l>
</lg>
<lg type="verse" xml:id="HV_30_52">
<l>digbhyaḥ kramādaviralotkalikānubandha-</l>
<l>mabhyeyuṣīḥ sarabhasaṃ saritaḥ sarāgāḥ|</l>
<l>vispaṣṭadugdhajalakapravijṛmbhamāṇaḥ-</l>
<l>cetoharasthiti pariṣvajamānamārāt||52||</l>
</lg>
<lg type="verse" xml:id="HV_30_53">
<l>jyotsnātapaṃ vikaṭavīcighaṭāsahasra-</l>
<l>madhyāspadaṃ sapadi dugdhadhiya vivektum|</l>
<l>āvāñchatāṃ sarabhasaṃ taṭarājahaṃsa-</l>
<l>yūthena bandhuragalena niṣevyamāṇam||53||</l>
</lg>
<lg type="verse" xml:id="HV_30_54">
<l>visphūrjadaurvaśikhikālanipīyamāna-</l>
<l>mālokya saṅkasukamāyurivābhito 'mbhaḥ|</l>
<pb n="392" />
<l>prāptaṃ kramādvirasatāṃ bhajamānamā'su</l>
<l>satkūrcakesaraghanāṃ taṭakānanorvīm||54||</l>
</lg>
<lg type="verse" xml:id="HV_30_55">
<l>aurvāgnihetiśatamapyakṛśānutāpa-</l>
<l>muttānamapyatigabhīratayānuyātam|</l>
<l>sannāgamapyanavasannagiriprakāṇḍa-</l>
<l>minduprabhojjhitamapi sphuṭacandrikāḍhyam||55||</l>
</lg>
<lg type="verse" xml:id="HV_30_56">
<l>dikcakravālarabhasopagatapraviṣṭa-</l>
<l>susvādunirjharavatījalasaṃplave 'pi|</l>
<l>ambhaḥśriyā virasayāprakṛterivaurva-</l>
<l>vahnyāravairabhidadhānamasutyajatvam||56||</l>
</lg>
<lg type="verse" xml:id="HV_30_57">
<l>gāmbhīryaśāli maṇirāgapiśaṅgamambha-</l>
<l>statrāpyanantabhujagādhipabhogaśayyām|</l>
<l>tāmāśritaṃ vikaṭakuksipuṭasthaloka-</l>
<l>mabhyudvahantamadhikaṃ harimeva sāram||57||</l>
</lg>
<lg type="verse" xml:id="HV_30_58">
<l>utkṣiptapañcaphaṇamaṇḍalabhogihasta-</l>
<l>mabhraṃkaṣolbaṇaśikhaṃ grasamānamambhaḥ|</l>
<pb n="393" />
<l>velānilāhativighaṭṭitavīcighoṣaiḥ</l>
<l>saṃtarjayantamiva saṃtatamaurvavahnim||58||</l>
</lg>
<lg type="verse" xml:id="HV_30_59">
<l>āvartamaṇḍalakukundarabaddhaśobha-</l>
<l>kallolapīvaranitambataṭāntareṣu|</l>
<l>paryastaśuktinayanaṃ galadacchahāri-</l>
<l>ratnaprabhānivasaneṣu saridvadhūnām||59||</l>
</lg>
<lg type="verse" xml:id="HV_30_60">
<l>sannāgamakṣatatimiśritamutpravāla-</l>
<l>mudrāgamākulamalaṅghanatāmavāptam|</l>
<l>saśrīphalaspṛhataratplavagaṃ vanaugha-</l>
<l>muttālamuccamarasatvajuṣaṃ vahantam||60||</l>
</lg>
<lg type="verse" xml:id="HV_30_61">
<l>ullāsibhiḥ pratidiśaṃ vikaṭormibhaṅgai-</l>
<l>rbālāṣṭamīśaśadharapratibimbagarbhaiḥ|</l>
<l>uttaptahemaghaṭitāṃ parikalpayanta-</l>
<l>māyānapaṅktimiva toyaturaṃgamāṇām||61||</l>
</lg>
<lg type="verse" xml:id="HV_30_62">
<l>saṃsaktabindupaṭalānaviluptaśukti-</l>
<l>matsyaśriyo makaradantakabaddhaśobhān|</l>
<pb n="394" />
<l>vīcīnkrameṇa dahatā bhiṣajeva śaśva-</l>
<l>daśvānamuktamabhito vaḍavāgninārāt||62||</l>
</lg>
<lg type="verse" xml:id="HV_30_63">
<l>sindhūrvipāṇḍurarucisphuṭaphenahāsa-</l>
<l>dūrāvagāḍharasanirbharamāpatantīḥ|</l>
<l>paśyantamādaravaśādiva nirviśeṣa-</l>
<l>māvartacakranayanairmadhuraṃ valadbhiḥ||63||</l>
</lg>
<lg type="verse" xml:id="HV_30_64">
<l>vicchādakāṃśumaṇivicchuritācchavīci</l>
<l>vicchedaśīkarasamīrataraṅgyamāṇāḥ|</l>
<l>vallīrdrumābhimukhamunmadanā ivātta-</l>
<l>kampāḥ karālitataṭopavanā vahantam||64||</l>
</lg>
<lg type="verse" xml:id="HV_30_65">
<l>udbhinnaratnakiraṇāruṇadhāturvarti-</l>
<l>preṅkhatphaṇāṅgulibhujaṃgamabhogahastam|</l>
<l>ropādivānadhigataprasaraṃ valantīḥ</l>
<l>sotkaṇṭhamūrmiphalakeṣu nadirlikhantam||65||</l>
</lg>
<lg type="verse" xml:id="HV_30_66">
<l>ullāsibhirdiśi diśi sphuradunmarīci-</l>
<l>māṇikyaraśmiśabalormighaṭāsahasraiḥ|</l>
<l>vistāribhirbhuvanamaṇḍalamaṇḍalapasya</l>
<l>vaidūryakuḍyaracanāmiva saṃdadhānam||66||</l>
</lg>
<lg type="verse" xml:id="HV_30_67">
<l>phullajjapākusumapāṭalarāgaramyaiḥ</l>
<l>kalmāṣitākhiladiśaṃ maṇibhiḥ sphuradbhiḥ|</l>
<pb n="395" />
<l>velānilāhativilolaśikhāśatasya</l>
<l>sthūlaiḥ sphuliṅganikarairiva vāḍavāgneḥ||67||</l>
</lg>
<lg type="verse" xml:id="HV_30_68">
<l>āvartacakramudarāspadarandhranābhi-</l>
<l>paryantaghūrṇitamaṇiprakārāṃśuśāram|</l>
<l>bibhrāṇamacyutamivāñcitaśaṅkhaśobha-</l>
<l>mambhodamecakaruconnatavicidoṣṇā||68||</l>
</lg>
<lg type="verse" xml:id="HV_30_69">
<l>velāniloddhataśikhasya viṭaṅkaheti-</l>
<l>varticchaṭābhiranalasya nipetuṣībhiḥ|</l>
<l>ābibhrataṃ piśunitā iva kukṣibhāga-</l>
<l>baddhapratiṣṭhagirisānunidhānabhūmīḥ||69|| </l>
</lg>
<p xml:id="HV_30_69p">
(ejatriṃśadbhiḥ kulakam)
</p>
<lg type="verse" xml:id="HV_30_70">
<l>yasyādhikaṃ dadhati irmalanīramadhya-</l>
<l>bimbāgatā jalabhṛto 'bhrakapaṅkanīlāḥ|</l>
<l>kukṣipraviṣṭakamaṭhaśvasitavyudasta-</l>
<l>pātālarandhragatakardamarāśilīlām||70||</l>
</lg>
<lg type="verse" xml:id="HV_30_71">
<l>velāvilāsaviśarārutaraṅgarāśi-</l>
<l>pāriplavīkṛtatimivrajapṛṣṭhapakṣāḥ|</l>
<l>yasmiñjanena niracāyiṣatodarādri-</l>
<l>kūṭabhramaṃ vidadhato bhramatā taṭorvyām||71||</l>
</lg>
<lg type="verse" xml:id="HV_30_72">
<l>velāpuraṃdhrirabhiyogapaṭuprapañca-</l>
<l>mukteva cañcalataraiḥ śriyamūrmihastaiḥ|</l>
<pb n="396" />
<l>yasya pravālamaṇiśobhibhireti danta-</l>
<l>cchedaprakārasadṛśaiḥ sphuṭabindumālaiḥ||72||</l>
</lg>
<lg type="verse" xml:id="HV_30_73">
<l>devāsurabhramitamandaraśailamūla-</l>
<l>līlāvaloḍanavilolajalotthitasya|</l>
<l>mārgaṃ rasena turagādhipaterivārā-</l>
<l>dābhāti yatra vaḍavāmukhamīkṣamāṇam||73||</l>
</lg>
<lg type="verse" xml:id="HV_30_74">
<l>ślāghyo gavāmadhipatistimirakṣayārghya-</l>
<l>rūpasthitirjaladamārgatalāvalambī|</l>
<l>saccandrikaṃ śiśiraraśmirivātmabimba-</l>
<l>mambho bibharti hariṇādhyuṣitaṃ ya ekaḥ||74||</l>
</lg>
<lg type="verse" xml:id="HV_30_75">
<l>yo grāvalagrabahalormikayā cirāya</l>
<l>kurvāṇayā rucirasaiktayā vyavasthām|</l>
<l>lakṣmīṃ sabhogivalayo jalasaṃpadaiti</l>
<l>śailādhirājasutayeva śaśāṅkamauliḥ||75||</l>
</lg>
<lg type="verse" xml:id="HV_30_76">
<l>chāyāgatarkṣapatibimbavidhānapiṇḍa-</l>
<l>līlāprasāritavisāritaraṅgahastaḥ|</l>
<pb n="397" />
<l>dhatte sma yaḥ sphuritavidrumatāmrarāga-</l>
<l>tālūrasatsthitiribhādhipaterabhikhyām||76||</l>
</lg>
<lg type="verse" xml:id="HV_30_77">
<l>pratyagravidrumavitānamarīcigāḍha-</l>
<l>rāgormilāñchitatayā rajanīṣvabhīkṣṇam|</l>
<l>yasyonnatānugatalakṣmaṇacittavṛtti-</l>
<l>rābhāti candrakiraṇollasitasya velā||77||</l>
</lg>
<lg type="verse" xml:id="HV_30_78">
<l>bhindaṃstamo bhuvanavāsagṛhe kṛtaika-</l>
<l>deśasthitiryamadhitiṣṭhati niṣṭhurārciḥ|</l>
<l>vistāripātramiva nirmalatyoyataila-</l>
<l>pūrṇodaraṃ vidadhadaurvaśikhipradīpaḥ||78||</l>
</lg>
<lg type="verse" xml:id="HV_30_79">
<l>lakṣmyā kulīracitayā śrita eka eva</l>
<l>prāpnoti yaḥ sma mahimānamalaṅghyadhāmā|</l>
<l>yodhairiva kṣitipatiḥ sthitimetyamanda-</l>
<l>pātālavāsibhiranekavidhaiśca sattvaiḥ||79||</l>
</lg>
<lg type="verse" xml:id="HV_30_80">
<l>dhatte jalāśayapatiḥ sthitimambhasāṃ sma</l>
<l>sārādhikastimitatāmarasāṃ ya ekaḥ|</l>
<l>yasyāśritena pulināñcitayā śriyā ca</l>
<l>vīcivrajena hariṇā ca ciraṃ vavalge||80|| </l>
</lg>
<p xml:id="HV_30_80p">
(ekādaśabhiḥ kulakam)
</p>
<lg type="verse" xml:id="HV_30_81">
<pb n="398" />
<l>ullaṅghya varṣagirivīcimatīśatāni</l>
<l>nānāvidhānyatah tadīkṣaṇabaddhatoṣaḥ|</l>
<l>dūrādilāvṛtamasāvavipannameru-</l>
<l>cchāyaṃ viḍambitahimādrimasāvapaśyat||81||</l>
</lg>
<lg type="verse" xml:id="HV_30_82">
<l>dhatte samudraparikhāvalayāvalīḍha-</l>
<l>paryantavartmaparimaṇḍalabhūpratiṣṭhaḥ|</l>
<l>yaḥ kūrmapṛṣṭhapṛthukarparasaṃniviṣṭa-</l>
<l>rukmāṃśuvicchuritamandaraśailaśobhām||82||</l>
</lg>
<lg type="verse" xml:id="HV_30_83">
<l>vistāraśālikuruvindaśilānitamba-</l>
<l>bhāgotthitaṃ vahati yaḥ karacakravālam|</l>
<l>skandhāvagharṣaṇavilagnamahāvarāha-</l>
<l>viśliṣṭakesarasaṭānikurumbaśobham||83||</l>
</lg>
<lg type="verse" xml:id="HV_30_84">
<l>yena prasādhitamilāvṛtamācakāsti</l>
<l>ratnaprabhāśabalakāñcanasānunoccaiḥ|</l>
<l>padmāsanena ca vinidrapalāśacakra-</l>
<l>mutpattipaṅkajamanujjhitakarṇikāṅkam||84||</l>
</lg>
<lg type="verse" xml:id="HV_30_85">
<l>yasminvibhāti śiśirāṃśukalāmṛṇāla-</l>
<l>vallīsanāthapṛthupuṣkarabhūmirarvāk|</l>
<pb n="399" />
<l>stambhe hiraṇmaya iva kṣaṇadāndhakāra-</l>
<l>cchāyākareṇuralinīlarucirnibaddhā||85||</l>
</lg>
<lg type="verse" xml:id="HV_30_86">
<l>vistāritārkamaṇipallavaniryadagni-</l>
<l>dhautāgniśaucaśucikalpalatādukūlaiḥ|</l>
<l>viṣyandisāndrajalabindukaṇendukānta-</l>
<l>vallīvimardakṛtadurdinamūlabhāgaiḥ||86||</l>
</lg>
<lg type="verse" xml:id="HV_30_87">
<l>baddhāspadakṣaṇavinihnutavahnitīvra-</l>
<l>tāpānumeyadivasādhipamaṇḍalābhiḥ|</l>
<l>śākhāspadabhiraruṇāśmavitardikābhiḥ</l>
<l>saṃdarśitakṣayaniśāmukhasāṃdhyarāgaiḥ||87||</l>
</lg>
<lg type="verse" xml:id="HV_30_88">
<l>vajrāṅkurāhitaśatakratucāpacakra-</l>
<l>muktāphalastabakamañjuramañjarīkaiḥ|</l>
<l>ratnāṃśupiñjaritakhañjanakhañjarīkaiḥ|</l>
<l>mañjīramañjutaraśiñjalatānikuñjaiḥ||88||</l>
</lg>
<lg type="verse" xml:id="HV_30_89">
<l>sthūlendranīlaśakalagrathitālavāla-</l>
<l>madhyaprabhājanitasekajalaughaśaṅkaiḥ|</l>
<l>abhraṃkapāgraviṭapāspadaśātakaumbha-</l>
<l>kumbhīphalānumitaśevadhisaṃniveśaiḥ||89||</l>
</lg>
<lg type="verse" xml:id="HV_30_90">
<l>tasyānuvelamalivallabhavellitāgra-</l>
<l>vallīvilolamaṇipallavavallarīkaiḥ|</l>
<l>aikṣiṣṭa kalpatarubhiḥ kalilāmanalpa-</l>
<l>saṃkalpasādhanaphalairmaṇimekhalāṃ saḥ||90|| </l>
</lg>
<p xml:id="HV_30_90p">
(navabhiḥ kulakam)
</p>
<lg type="verse" xml:id="HV_30_91">
<pb n="400" />
<l>gachankramadatha vilambitaratnadāma-</l>
<l>dolādhirohataralīkṛtatārakaudham|</l>
<l>abhyunmiṣanmarakatāṃśuśikhāyamāna-</l>
<l>lagnārkakūbarituraṃgasaṭāvalīkam||91||</l>
</lg>
<lg type="verse" xml:id="HV_30_92">
<l>stambhaskhalajjhaṇajhaṇāraṇitābhirāma-</l>
<l>ghoṣānubandhisurasiddhavimānaghaṇṭam|</l>
<l>āśliṣṭatārakamṛgollikhitāntarikṣa</l>
<l>saṃdehitenduśakalasphuradardhacandram||92||</l>
</lg>
<lg type="verse" xml:id="HV_30_93">
<l>nirdhūtacāmaraśikhāśatavījitārka-</l>
<l>mucchrāyinākamaṇigoṣuratoraṇaṃ saḥ|</l>
<l>ānanditālivigalanmakarandabindu</l>
<l>mandāradāmakṛtabandanāmālamāpat||93||</l>
</lg>
<p xml:id="HV_30_93p">
(tilakam)
</p>
<lg type="verse" xml:id="HV_30_94">
<l>tasya śyāmāyamānasthagitadinakarākāśasaṃkāśakāya-</l>
<l>cchāyāpītātapāśātaṭanimitadṛśo ratnasānusthalīṣu|</l>
<l>pratyāsannatriyāmāmukhasaraladhiyaḥ satvaratvaṃ vibhūṣā-</l>
<l>vinyāsaṃ pratyavāpuḥ smararabhasarasaplāvyamānāstaruṇyaḥ||94||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye mārgavibhāgarvarṇano nāma triṃśaḥ
sargaḥ|
</p>
</div>
<div n="31" type="chapter">
<pb n="401" />
<p>
ekatriṃśaḥ sargaḥ|
</p>
<lg type="verse" xml:id="HV_31_1">
<l>tārāpathātsa hṛdayasthagariṣṭhakāryaḥ</l>
<l>pṛṣṭhe puraṃdaragire racitapratiṣṭhaḥ|</l>
<l>māṇikyagopuramatītya samāsasāda</l>
<l>mārgāvasādarahitastridivopakaṇṭham||1||</l>
</lg>
<lg type="verse" xml:id="HV_31_2">
<l>ścyotatsudhāśiśiraśīkaraśāritābhra-</l>
<l>magnāmaradviradaśūtkṛtabhinnavīcim|</l>
<l>tatpīvarāyatakarāhatirugṇahāri-</l>
<l>haimāravindamakarandavimiśratoyām||2||</l>
</lg>
<lg type="verse" xml:id="HV_31_3">
<l>līlānimagnakamalāsanavāhahaṃsa-</l>
<l>saṃdehitācchajalaśīkaraphenapiṇḍām|</l>
<l>uttāralagnaharidaśvarathāśvabandha-</l>
<l>bhogīndragāḍhaparipītataraṅgavātām||3||</l>
</lg>
<lg type="verse" xml:id="HV_31_4">
<l>vistāriṇaḥ parisarānsphuṭahāṭakeśa-</l>
<l>mantrābhiyogakṛtasiddhinarendrakalpān|</l>
<l>ābibhratīṃ sakalaśailabilābirāma-</l>
<l>sīmantinījanamanoramagāḍhaśobhān||4||</l>
</lg>
<lg type="verse" xml:id="HV_31_5">
<l>saṃvādibhārakathaṃ dadhatīmalupta-</l>
<l>matsyāvanātanurasasthavirāṭamambhaḥ|</l>
<pb n="402" />
<l>preṅkholanena harataṇḍavato 'dhikaṃ ca</l>
<l>dhautāmbarāṃ kṣaya ivormigaṇena gaṅgām||5||</l>
</lg>
<lg type="verse" xml:id="HV_31_6">
<l>snānavatīrṇadhavalagrahacakravāla-</l>
<l>saṃdehitendurucibudbudabinduvṛndām|</l>
<l>uccaiḥśravaḥkhurapuṭāhataratnapaṭṭa-</l>
<l>sopānapaṅktimavalokya mudā vavande||6|| </l>
</lg>
<p xml:id="HV_31_6p">
(pañcabhiḥ kulakam)
</p>
<lg type="verse" xml:id="HV_31_7">
<l>abhyunmiṣatkanakapaṭṭamarīcipiṅga-</l>
<l>mutkhātaratnabisamunmadahaṃsagālam|</l>
<l>mandākinītaṭamavekṣya sa nīlakaṇṭha-</l>
<l>mūrdhno 'smaraddhṛtakapālaśikhāmaṇīndoḥ||7||</l>
</lg>
<lg type="verse" xml:id="HV_31_8">
<l>sa preṅkhitaśravaṇatālasagīravega-</l>
<l>paryastakāñcanalatāspadaratnapuṣpe|</l>
<l>saṃdānitaṃ mahati kalpatarāvapaśya-</l>
<l>dairāvaṇaṃ sakalanāgakulāvataṃsam||8||</l>
</lg>
<lg type="verse" xml:id="HV_31_9">
<l>gaṇḍasthale navamadānamuci prakṛṣṭa-</l>
<l>śobhe mahāhavavimarda ivāsurāṇām|</l>
<l>baddhāspadāṃ madhulihāṃ pṛthukarṇatāla-</l>
<l>dolānilena lulitāṃ paṭalīṃ dadhānam||9||</l>
</lg>
<pb n="403" />
<lg type="verse" xml:id="HV_31_10">
<l>dūravyapoḍhamalaśītamarīcibimba-</l>
<l>gauracchaviśravaṇacāmaracārubhūṣam|</l>
<l>ālagnabhagnavikacojjvalapārijāta-</l>
<l>sanmañjarīkamiva vaktratalaṃ dadhānam||10||</l>
</lg>
<lg type="verse" xml:id="HV_31_11">
<l>āghrātumanyakarimaṇḍaladānagandha-</l>
<l>mūrdhvīkṛtapravarapīvarahastadaṇḍam|</l>
<l>ālīḍhavidrumavanaprabhayeva bhinna-</l>
<l>mātāmrakānti pṛthu tālutalaṃ dadhānam||11||</l>
</lg>
<lg type="verse" xml:id="HV_31_12">
<l>candraprabhāpaṭalagauraśarīrakānti-</l>
<l>sāvarṇyanihnutamapi prakaṭaṃ vahantam|</l>
<l>āmantharaśravaṇatālakṛtābhighaṭṭa-</l>
<l>dolānubandhataralaṃ śuci karṇaśaṅkham||12||</l>
</lg>
<lg type="verse" xml:id="HV_31_13">
<l>kṣīrodasindhujaṭharātsamamutthitena</l>
<l>śaṅkhena karṇaśikhārāśrayiṇā salīlam|</l>
<l>gaṇḍasthalaṃ dadhāmunnataminduneva</l>
<l>sodaryatāñcitarasena vicumbyamānam||13||</l>
</lg>
<lg type="verse" xml:id="HV_31_14">
<l>helādhutivyatikarāhitagaṇḍadāna-</l>
<l>paṅkacchaṭāśabalitodarakundapāṇḍū|</l>
<l>vispaṣṭalāñchanakalaṅkaśaśāṅkabimba-</l>
<l>khaṇḍadvayapratikṛtī śravaṇau dadhānam||14||</l>
</lg>
<lg type="verse" xml:id="HV_31_15">
<l>saṃvartakābhrarasitānuvidhāyikaṇṭha-</l>
<l>garjācchalena cirasaṃbhṛtamudgirantam|</l>
<pb n="404" />
<l>vistīrṇakarṇakuharāntaramārgalabdha-</l>
<l>kukṣipraveśamiva sāgaramanthaghoṣam||15||</l>
</lg>
<lg type="verse" xml:id="HV_31_16">
<l>rīḍhāvalīḍhajalamantharameghakhaṇḍa-</l>
<l>mutkṣiptamambaratale saralaprakāṇḍam|</l>
<l>hastārgalaṃ dadhatamindukarāvadāta-</l>
<l>muttambhitakṣititaloragabhogaśobham||16||</l>
</lg>
<lg type="verse" xml:id="HV_31_17">
<l>gaṇḍasthalīvigalitātanudānapāna-</l>
<l>lobhāgatairaviralaṃ bhramarairbhramadbhiḥ|</l>
<l>pātālagarbhasahavāsarasena gāḍha-</l>
<l>māliṅgyamānamiva saṃtamasaprabandhaiḥ||17||</l>
</lg>
<lg type="verse" xml:id="HV_31_18">
<l>ābaddhadehabharakāñcanabhūmipīṭha-</l>
<l>śoṇāśmaraśmikapiśaṃ tripadīvilāsaiḥ|</l>
<l>saṃdhyāṃśupāṭalitatigmamarīcibimba-</l>
<l>saṃvādi pādatalamaṇḍalamudvahantam||18||</l>
</lg>
<lg type="verse" xml:id="HV_31_19">
<l>nirvāsitasya ripuṇā saha devasaṃghai-</l>
<l>rbhartuḥ savistaranivāsadhiyeva bhūyaḥ|</l>
<l>karṇaprakīrṇakavipāṇḍurapakṣmapaṅkti-</l>
<l>lakṣeṇa paṅkaruhanālaguṇānvahantam||19||</l>
</lg>
<lg type="verse" xml:id="HV_31_20">
<l>bibhrāṇamaṅkuśamaśaṅkitaśātakumbha-</l>
<l>pātaṃ maruttanṛparājyamivāsanastham|</l>
<pb n="405" />
<l>ābaddhaśobhamabhitaḥ śucināradena</l>
<l>tuṅgaṃ surarṣisadameva sumerupṛṣṭham||20||</l>
</lg>
<lg type="verse" xml:id="HV_31_21">
<l>tanvannavagrahakṛtaṃ kṣaṇadāvatāra-</l>
<l>tārāpatho 'nya iva yo 'timanoharatvam|</l>
<l>sāmyaṃ vibhātasamayasya bibharti bāla-</l>
<l>saṃdhyāhitātanuruciḥ sphuṭapuṣkaraśrīḥ||21||</l>
</lg>
<lg type="verse" xml:id="HV_31_22">
<l>śṛṅgāriṇī pṛthakaṭākṣatayā ca yasya</l>
<l>lakṣmyāśritātanuranujjhitaratnakakṣyā|</l>
<l>āyodhanāvanitalairiva bhātyaśūnya-</l>
<l>rūpā sadānakavalasthitibhirdvirephaiḥ||22||</l>
</lg>
<lg type="verse" xml:id="HV_31_23">
<l>paryasyataḥ sakalasaccaritānukāri</l>
<l>vispaṣṭasajjanavaśīkaraṇaṃ karāmbhaḥ|</l>
<l>yasyāsurīmiva bibharti kapolabhitti-</l>
<l>racchinnadānavaratāmabhirāmarūpam||23||</l>
</lg>
<lg type="verse" xml:id="HV_31_24">
<l>yaḥ kuñjarājitavapuḥ kaṭakānusāri-</l>
<l>rūpo rucāsamahimāhitayā kṛtaśrīḥ|</l>
<pb n="406" />
<l>sacchārivaṃśaracitasthitinākarodhi</l>
<l>nīhāraśaila iva cāru bibharti pṛṣṭham||24||</l>
</lg>
<lg type="verse" xml:id="HV_31_25">
<l>kakṣyānubandharacanārucireṇa hasti-</l>
<l>mallena gauravapuṣā gamitena śikṣām|</l>
<l>vyāpāritātanukareṇa raṇāṅganeṣu</l>
<l>darpādaghāniṣata yena vipakṣanāgāḥ||25||</l>
</lg>
<lg type="verse" xml:id="HV_31_26">
<l>vindhyācalonnatihṛtā paripītadāna-</l>
<l>sindhūrmiṇā śravaṇatāladhutena gurvīm|</l>
<l>kumbhotthitena navadhāturajaścayena</l>
<l>lakṣmīmagastyamunineva ca yaḥ sma dhatte||26||</l>
</lg>
<lg type="verse" xml:id="HV_31_27">
<l>gīrvāṇavairiṣṭatanā samareṣu yaśca</l>
<l>śauryātirekabhṛdanuttamadorjitaśrīḥ|</l>
<l>dhatte 'napoḍhakaraṭasthitimanyapuṣṭa-</l>
<l>nārīmivāvilaruciṃ madhupāyipaṅktim||27||</l>
</lg>
<pb n="407" />
<lg type="verse" xml:id="HV_31_28">
<l>śailādhirāja iva yaḥ savikāsamarda-</l>
<l>nānābalānugatanāgavidāridantaḥ|</l>
<l>viṣpandidānajalanirjharagaṇḍaśaila-</l>
<l>śobhī bibhartyadhikamabhrakarītyabhikhyām||28||</l>
</lg>
<lg type="verse" xml:id="HV_31_29">
<l>premāspadābhramurajasthitiravyapāya-</l>
<l>lakṣmīparigraharucipracalākiśobhaḥ|</l>
<l>yo 'bhyāgameṣu hatadundubhireti bhadra-</l>
<l>kālīvilāsamadharasthitasaiṃhikeyaḥ||29||</l>
</lg>
<lg type="verse" xml:id="HV_31_30">
<l>nāgādhipo 'pi dadhadaskhalitāmaśeṣa-</l>
<l>bhogāśayāṃ sthitimudūḍhagurukṣamo yaḥ|</l>
<pb n="408" />
<l>tanvanvinidrakumudaśriyamapyabhīkṣṇa-</l>
<l>mairāvato yudhi virājati supratīkaḥ||30||</l>
</lg>
<lg type="verse" xml:id="HV_31_31">
<l>dehatviṣambararucā bhuvanāni yaśca</l>
<l>vyāpāripucchalatayā yudhi rocamānaḥ|</l>
<l>yasya triviṣṭapasadāmativallabhasya</l>
<l>vispaṣṭaḍiṇḍimarutāṃ sthitireti lakṣmīm||31||</l>
</lg>
<lg type="verse" xml:id="HV_31_32">
<l>paryaptadānavapuṣā danuceṣṭitena</l>
<l>sādṛśyamāśritavatāpyata yen līlā|</l>
<l>yasyāvipannayajuṣā śrutivartmaneva</l>
<l>lakṣmīrabhāri caritena gurorgajānām||2||</l>
</lg>
<lg type="verse" xml:id="HV_31_33">
<l>tuṅgaṃ vapuḥ sakalahāstikabhaṅgabaddha-</l>
<l>kakṣyo 'tināstika iva sphuṭasādhanaśrīḥ|</l>
<pb n="409" />
<l>vistāricakramiva rāśimayaṃ bibharti</l>
<l>yo 'nekadhāmakarakumbhakarālaśobham||33|| </l>
</lg>
<p xml:id="HV_31_33p">
(ṣaḍviṃśatyā kulakam)
</p>
<lg type="verse" xml:id="HV_31_34">
<l>ālīnaratnakamale kaladhautapaṅka-</l>
<l>piṅgīkṛtāmbhasi sa nākasaritpravāhe|</l>
<l>āmajjato maṇimṛṇālalatāsanātha-</l>
<l>cañcūndadarśa salileśvaravāhahaṃsān||34||</l>
</lg>
<lg type="verse" xml:id="HV_31_35">
<l>saṅgrāmabhagnabahulāsutaśaktilasgna-</l>
<l>ghaṇṭāsanāthapṛthupīvarakaṇṭhabhāgam|</l>
<l>aikṣiṣṭa kāsaramasau samavartino 'tha</l>
<l>mandākinīsarasakāñcanakardamāṅkam||35||</l>
</lg>
<lg type="verse" xml:id="HV_31_36">
<l>tasyānukūlakalahaṃsakalāpakeli-</l>
<l>kolāhalākulitakūlajalāntarāsu|</l>
<l>līlārasālavisādhvasasārasāsu|</l>
<l>sārāsu ratnasarasīṣu sasāra dṛṣṭiḥ||36||</l>
</lg>
<lg type="verse" xml:id="HV_31_37">
<l>majjatsureśataruṇīgalitāvataṃsa-</l>
<l>hāsābhirāmamaṇisaikatarodhaso 'sau|</l>
<l>nirvarṇya nirvṛtimamandarasāmavāpa</l>
<l>mandākinīduhitṛkā iva ratnavāpīḥ||37||</l>
</lg>
<lg type="verse" xml:id="HV_31_38">
<l>viśrāmyati sma nalinītaṭavartma vīci-</l>
<l>paryastaśīkarakaṇāhatahaṃsayūtham|</l>
<pb n="410" />
<l>asādya nirdalitamauktikacūrṇareṇu-</l>
<l>saṃsaktasandrasikatāśiśirīkṛtaṃ saḥ||38||</l>
</lg>
<lg type="verse" xml:id="HV_31_39">
<l>mandākinītaṭataroḥ sa dadarśa manda-</l>
<l>vātābhighātacalitena navāṃśukena|</l>
<l>airāvatīyadaśanavraṇapaṭṭabandha-</l>
<l>mābandhuraṃ vidadhatīmiva kalpavallīm||39||</l>
</lg>
<lg type="verse" xml:id="HV_31_40">
<l>dolāyamānamaṇikuṇḍalacāruratna-</l>
<l>kāñcīkalāpacaraṇābharaṇābhirāmāḥ|</l>
<l>vispaṣṭabhedamavalokayati sma kalpa-</l>
<l>vallīḥ sa nākalalanāśca suvarṇagaurīḥ||40||</l>
</lg>
<lg type="verse" xml:id="HV_31_41">
<l>vistīrṇakāñcanalatāgṛhajṛmbhamāṇa-</l>
<l>saṃbhogadevamithunaṃ mumude vilokya|</l>
<l>siddhāṅganākaraviluptanavapravāla-</l>
<l>mandāravṛkṣamatha nandanakānanaṃ saḥ||41||</l>
</lg>
<lg type="verse" xml:id="HV_31_42">
<l>saṃcārihaṃsamithunāñcitacārupāda-</l>
<l>mudrāṅkaratnasikatāñcitatīralekhāḥ|</l>
<l>paśyannasau tadupakaṇṭhaniviṣṭahema-</l>
<l>vāpīrvinidrakamalāściramabhyanandat||42||</l>
</lg>
<lg type="verse" xml:id="HV_31_43">
<l>aikṣiṣṭa sa tridaśakānanasaṅgiraṅga-</l>
<l>dagre kuraṅgakulamākulitāntarikṣam|</l>
<l>ratnaprabhākhacitasūkṣmaśarīrapakṣma</l>
<l>tārāmṛgasya vidadhatparivāralīlām||43||</l>
</lg>
<lg type="verse" xml:id="HV_31_44">
<l>māṇikyapallavamayūkhaśikhāvalupta-</l>
<l>cchāyāvitānamapi tatra sa pārijātam|</l>
<pb n="411" />
<l>sacchāyameva ca dadarśa nabhaḥpuraṃdhri-</l>
<l>hastāmbujāvacitakomalaratnapuṣpam||44||</l>
</lg>
<lg type="verse" xml:id="HV_31_45">
<l>vistāraśālivilasanmaṇipallavāgra-</l>
<l>nirgacchadacchakiraṇaprakaracchalena|</l>
<l>ratnālavālavalayāntaravarti pīta-</l>
<l>mabhyudvamantamatibhūribharādivāmbhaḥ||45||</l>
</lg>
<lg type="verse" xml:id="HV_31_46">
<l>nākāṅganāruṇatalāṅgulicakravāla-</l>
<l>saṃdehitābhinavapallavapāṇilūnaiḥ|</l>
<l>abhyunmiṣadbhirapi tatsamakālameva</l>
<l>lakṣmīṃ vahantamaparāpararatnapuṣpaiḥ||46|| </l>
</lg>
<p xml:id="HV_31_46p">
(tilakam)
</p>
<lg type="verse" xml:id="HV_31_47">
<l>ityuttarottaraviśeṣavilokanecchā-</l>
<l>vismeratāmupagataḥ śaśimaulidūtaḥ|</l>
<l>ratnaprabhākhacitakāñcanatoraṇāgra-</l>
<l>vartī muhurtamabhavatpuruhūtapuryāḥ||47||</l>
</lg>
<lg type="verse" xml:id="HV_31_48">
<l>yasyāṃ bibharti maṇimandiramindranīla-</l>
<l>māṇikyasālavalayāntarasaṃniviṣṭam|</l>
<l>vistāraśālimadhusūdanabāhudaṇḍa-</l>
<l>mandīramadhyagatamandaraśailalīlām||48||</l>
</lg>
<lg type="verse" xml:id="HV_31_49">
<l>yasyāṃ sphuranmarakatāruṇaratnaharmya-</l>
<l>bhittiprabhāpaṭalasaṃvalitā vahanti|</l>
<l>candrāṃśavaḥ kurabakadrumapuṣpatā(nā?)la-</l>
<l>vṇtaśriyaṃ haritapāṭalatāmavāptāḥ||49||</l>
</lg>
<pb n="412" />
<lg type="verse" xml:id="HV_31_50">
<l>vaidūryapaṭṭaghaṭitāraribhirniśāsu</l>
<l>dūrādapāvṛtamukhairiva dṛśyamānaiḥ|</l>
<l>dvārairbibharti pihitairapi yatra lakṣmī-</l>
<l>mabhraṃkaṣā pratidiśaṃ maṇiharmyapaṅktiḥ||50||</l>
</lg>
<lg type="verse" xml:id="HV_31_51">
<l>pratikakubhamayatnapūrvamārādupavanakalpalatāṃśukāni yasyām| surabhayati</l>
<l>gavākṣamārganiryatpracuratarāgurūdhūpasaurabhaśrīḥ||51||</l>
</lg>
<lg type="verse" xml:id="HV_31_52">
<l>yasyāṃ vibhāti niśi candrakarāvamṛṣṭa-</l>
<l>hārendukāntataralacyutamaṅganānām|</l>
<l>ābaddhabindupaṭalānanacandrabimba-</l>
<l>niryatsudhāśiśiranirjharaśobhamambhaḥ||52||</l>
</lg>
<lg type="verse" xml:id="HV_31_53">
<l>yatrendranīlavalabhīvivarābhinirya-</l>
<l>daṃśucchaṭāpaṭaladhūsaritānubandhām|</l>
<l>dhattetarāmatanumatsarasaiṃhikeya-</l>
<l>niṣpītamuktamalināmiva kāntiminduḥ||53||</l>
</lg>
<lg type="verse" xml:id="HV_31_54">
<l>yatradadhati surayuvatayaḥ śriyaṃ bhāsvadasitamaṇibhavanasaṃgajām|</l>
<l>vyūḍhasalilabharajaladamaṇḍalapre"khadaciraruciruciravibhramāḥ||54||</l>
</lg>
<lg type="verse" xml:id="HV_31_55">
<l>klāntiṃ ratāntajanitāṃ ślathayanti yatra</l>
<l>māṇikyamandiragavākṣapathapraviṣṭāḥ|</l>
<l>abhyarṇavartisuranirjhariṇītaraṅga-</l>
<l>bhaṅgānusāraśiśirā maruto 'ṅganānām||55||</l>
</lg>
<lg type="verse" xml:id="HV_31_56">
<l>yasyāṃ nabhaścaragaṇena vidūradeśa-</l>
<l>saṃsthena sālavalayaṃ kaladhautadigdham|</l>
<pb n="413" />
<l>ālaṣyata bhramadalātaśikhākṛśānu-</l>
<l>lekhānibaddhapṛthucakrakarālaśobham||56||</l>
</lg>
<lg type="verse" xml:id="HV_31_57">
<l>yasyāṃ bhūtyānujjhito nīlakaṇṭhacchāyāramyo bhogināthairaśūnyaḥ|</l>
<l>dhatte śobhāṃ dehalīnāṃ gṛhaughaḥ kṣmābhṛtkanyāmunnatātmeva śaṃbhuḥ||57||</l>
</lg>
<lg type="verse" xml:id="HV_31_58">
<l>dīrghīkṛtāmiva vilocanayoryugeṣu</l>
<l>saṃpiṇḍitāmiva kapolakucasthalīṣu|</l>
<l>vistāritāmiva nitambataṭe bibharti</l>
<l>lāvaṇyakāntimabalājanatā ca yasyām||58||</l>
</lg>
<lg type="verse" xml:id="HV_31_59">
<l>candrodaye bhavanacandramaṇipraṇāla-</l>
<l>viṣpandamānajalanirjharasiktamūlaiḥ|</l>
<l>yasyāṃ śiśūpavanapādapacakravālai-</l>
<l>rāliṅgyate pratidiśaṃ sakalartulakṣmīḥ||59||</l>
</lg>
<lg type="verse" xml:id="HV_31_60">
<l>rāmābhirāmaśca vidūrajāśmaprāsādarāśirniśi yatra dhāmnā|</l>
<l>hataprasarpanmṛgarūpacihnatejasvimārīcabalaścakāsti||60||</l>
</lg>
<lg type="verse" xml:id="HV_31_61">
<l>jyotsnāchaṭādhavalaketanavaijayantī-</l>
<l>vyājena nirjitavicitrapurantarottham|</l>
<l>yā diṅmukheṣu śaśidīdhitipāṇḍu mūrta-</l>
<l>mālakṣyate yaśa ivāviralaṃ kirantī||61||</l>
</lg>
<lg type="verse" xml:id="HV_31_62">
<l>nibiḍamapi nibaddhānūruṇā ratnaharmya-</l>
<l>sthalaghaṭitaśikhaṇḍivrātakekāravārtā|</l>
<l>vivalitaphaṇacakraṃ yatra mārgāgatasya</l>
<l>ślathayati rathabandhaṃ bhāsvato bhogipaṅktiḥ||62||</l>
</lg>
<p xml:id="HV_31_62p">
ṣoḍaśabhiḥ kulakam
</p>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye svargābhogavarṇanaṃ
nāmaikatriṃśaḥ sargaḥ|
</p>
</div>
<div n="32" type="chapter">
<p>
dvātriṃśaḥ sargaḥ .
</p>
<lg type="verse" xml:id="HV_32_1">
<l>atha tāmaviśannīlamaṇimandirasaṃkulām .</l>
<l>vindhyabhūmimiva vyaktagaṇḍaśailāṃ gaṇādhipaḥ .. 1 ..</l>
</lg>
<lg type="verse" xml:id="HV_32_2">
<l>padmarāgamayāhālaprakāśena prathīyasā .</l>
<l>gaganāmbhodhigarbhīrvavahninā racitaśriyam .. 2 ..</l>
</lg>
<lg type="verse" xml:id="HV_32_3">
<l>vicitrasthānakopetāḥ sukumārāṅgavartanāḥ .</l>
<l>nṛtte citre ca dadhatīmākṣiptahṛdayāḥ striyaḥ .. 3 ..</l>
</lg>
<lg type="verse" xml:id="HV_32_4">
<l>pauraiḥ sadāśeṣabhogabhāgbhirvaikuṇṭhavibhramam .</l>
<l>bibhradbhirāhitābhikhyāṃ samudragṛhakāspadaiḥ .. 4 ..</l>
</lg>
<lg type="verse" xml:id="HV_32_5">
<l>dadhatīṃ madhyamagrāmamūrchanāprakriyāmiva .</l>
<l>sakalopanatodārapauravīracitāṃ śriyam .. 5 ..</l>
</lg>
<lg type="verse" xml:id="HV_32_6">
<l>pravālapāṇibhirvallīḥ pāṇipadmaśca yoṣitaḥ .</l>
<l>padmānanaiśca nailinībibhratīmupaśobhitāḥ .. 6 ..</l>
</lg>
<lg type="verse" xml:id="HV_32_7">
<l>aśasā(bhūyasā) talpalopāttamanoharataratviṣam .</l>
<l>mātaṅgaṭaṣṭhavaṃśorvīmiva vistṛtadīrghikām .. 7 ..</l>
</lg>
<lg type="verse" xml:id="HV_32_8">
<l>bibhradbhirgeyavaidagdhīmupakaṇṭhakṛtāspadaiḥ .</l>
<l>tālākṣaracitābhikhyaiḥ kānanairupaśobhitām .. 8 ..</l>
</lg>
<lg type="verse" xml:id="HV_32_9">
<l>sasūkṣmatilakāṃ vaikracchāyāṃ gārutmatīmiva .</l>
<l>giraṃ ca sāmṛtodgārāṃ dadhatīrdadhuṣī striyaḥ .. 9..</l>
</lg>
<lg type="verse" xml:id="HV_32_10">
<l>antaryuktānmahāmātraiḥ patabahaśatākulān .</l>
<l>niśāntāndadhatīmarkakatānakaluṣatviṣaḥ .. 10 ..</l>
</lg>
<lg type="verse" xml:id="HV_32_11">
<l>adṛṣṭanigrahasthānāṃ prauḍhavādavidhāmiva ..</l>
<l>sadācāryāhitacchāyāṃ nṛttalīlāviḍambinīm .. 11 ..</l>
</lg>
<lg type="verse" xml:id="HV_32_12">
<l>bhinnaṃ layamiva tredhā drutamadhyavilambitam .</l>
<l>valibhaṅgaṃ dadhānābhiḥ kṛtaśobhā puraṃthribhiḥ .. 12 ..</l>
</lg>
<lg type="verse" xml:id="HV_32_13">
<l>daśanenduprabhālokaiḥ svacchamānasanijheraiḥ .</l>
<l>madanastabakodbhedaiḥ strīṇāṃ hāsaivirājitām .. 13 ..</l>
</lg>
<lg type="verse" xml:id="HV_32_14">
<l>naktaṃ nakṣatramālābhiḥ kṛtamūrdhavibhūṣaṇaiḥ .</l>
<l>alindā nākulaṃ harmya gaijairbibhradbhirācitām .. 14 ..</l>
</lg>
<lg type="verse" xml:id="HV_32_15">
<l>satkāñcanaparīkṣāyāḥ sadṛśī dṛṣṭihāriṇīm .</l>
<l>nikaṣopalasallekhāmadabhrāṃ bibhratīṃ śriyam .. 15 ..</l>
</lg>
<lg type="verse" xml:id="HV_32_16">
<l>śubhaprastāvanāhṛyāṃ prakhyātodāttanāyakām .</l>
<l>nānārthaprakṛtiślāghyāṃ nāṭakaprakriyāmiva .. 16 ..</l>
</lg>
<lg type="verse" xml:id="HV_32_17">
<l>vyāptāṃ kṛtayugasthāsnusthiti bhogibhiruddhataiḥ .</l>
<l>rathasaṃsthāmivoṣṇāṃśo rathyāvalivirājitām .. 17 ..</l>
</lg>
<lg type="verse" xml:id="HV_32_18">
<l>anāptagotraskhalanāmavipakṣāmiva striyam .</l>
<l>śubhaprakṛtivistārāṃ vīṇāvādyavidhāmiva .. 18 ..</l>
</lg>
<p xml:id="HV_32_18p">
(aṣṭādaśabhiḥ kulakam)
</p>
<lg type="verse" xml:id="HV_32_19">
<l>sārdhacandrapatākatvaṃ dadhatastena vīkṣitāḥ .</l>
<l>tasyāmasaṃyutā hastā iva devagṛhāḥ puraḥ .. 19 ..</l>
</lg>
<lg type="verse" xml:id="HV_32_20">
<l>vyaloki vismayavatā śubhamadhyamadarśanaḥ..</l>
<l>sīmantinījanastena dadhanmādhyamikaśriyam .. 20 ..</l>
</lg>
<lg type="verse" xml:id="HV_32_21">
<l>sa kāñcanojjvalāstasyāṃ visphuranmaṇibandhanāḥ .</l>
<l>alaṃkārāvalīrbāhulatāścaikṣata subhruvām .. 21 ..</l>
</lg>
<lg type="verse" xml:id="HV_32_22">
<l>prāptānalasanāthatvaṃ tena tatra gṛhāvalī ...</l>
<l>paṭalopahṛtacchāyā damayantīva vīkṣitā .. 22 ..</l>
</lg>
<lg type="verse" xml:id="HV_32_23">
<l>tenaikṣyata sudhāpāṇḍucchāyasanmānasālayā. .</l>
<l>nagaryā dadhatī sāmyaṃ krīḍākamalinī puraḥ .. 23 ..</l>
</lg>
<lg type="verse" xml:id="HV_32_24">
<l>mahānapyanahaṃkāraprasūtiravalokitaḥ .</l>
<l>tārako'pyamunā bibhralloko'nakṣigataḥ śriyam .. 24 ..</l>
</lg>
<lg type="verse" xml:id="HV_32_25">
<l>vidagdhamaṇḍalīmārāgoṣṭhībandhamanoramām .</l>
<l>sadākṛtigaṇopetāṃ sadvṛttiṃ sa vyalokayat .. 25 ..</l>
</lg>
<lg type="verse" xml:id="HV_32_26">
<l>tenāṅganājanastasyāmanapekṣitabhūṣaṇaḥ .</l>
<l>svarūpaśobhayākrāntaḥ śakrahasta ivekṣitaḥ .. 26 ..</l>
</lg>
<lg type="verse" xml:id="HV_32_27">
<l>jaharṣa sāmānyaguṇadravyasaṃyogasusthitām .</l>
<l>tāṃ kaṇavratasiddhāntaprakriyāmiva vīkṣya saḥ .. 27 ..</l>
</lg>
<lg type="verse" xml:id="HV_32_28">
<l>saṃkrāntayāñjanacchāyadehapratimayātha saḥ .</l>
<l>praviśansphaṭikāgārānendranīlānivākarot .. 28 ..</l>
</lg>
<lg type="verse" xml:id="HV_32_29">
<l>apūrvadarśanākutakutūhalavaladṛśaḥ .</l>
<l>ditijāstaṃ visṛṣṭānyakartavyā niravartayan .. 29..</l>
</lg>
<lg type="verse" xml:id="HV_32_30">
<l>tatparijñānaśūnyena cetasāhitakautukāḥ.</l>
<l>papracchumaṇḍalībandhaiḥ ko'yamityasurā mithaḥ .. 30 ..</l>
</lg>
<lg type="verse" xml:id="HV_32_31">
<l>anyairvijñāyamānatvādanyasyābhiniveditām .</l>
<l>sa śṛṇvannātmano'bhikhyāṃ rājamārgānalaṅghayat .. 31 ..</l>
</lg>
<lg type="verse" xml:id="HV_32_32">
<l>muktāpravālavaidūryaprāyaratnapariṣkṛtāḥ .</l>
<l>jahau niṣadyāvīthīḥ sa sindhuvelāviḍambinīḥ .. 32..</l>
</lg>
<lg type="verse" xml:id="HV_32_33">
<l>prāptavānatha daityendrasiṃhadvāraṃ vibhūtimat .</l>
<l>trailokyasaṃniveśasya pratyādeśamiva sthitam .. 33 ..</l>
</lg>
<lg type="verse" xml:id="HV_32_34">
<l>sanāgayakṣadaiteyavasvādityamarudgaṇam .</l>
<l>anekāścaryasaṃdohaṃ viśvarūpamiva sthitam .. 34 ..</l>
</lg>
<lg type="verse" xml:id="HV_32_35">
<l>nānāsuragaṇākīṇa purīdarpaṇabhūtale .</l>
<l>adṛṣṭapārasaṃsārapratibimbamivotthitam .. 35 .. </l>
</lg>
<p xml:id="HV_32_35p">
(tilakam)
</p>
<lg type="verse" xml:id="HV_32_36">
<l>vikāsikiṃśukacchāyādanādiva vibhāvasoḥ .</l>
<l>tatkṣaṇāpahṛtānpatraśukānaikṣata savyathaḥ .. 36 ..</l>
</lg>
<lg type="verse" xml:id="HV_32_37">
<l>candrāṃśugaurasatpaṃkṣabālabhārānpracetasaḥ .</l>
<l>dadarśa vāhahaṃsāṃśca cāmarāṃśca hṛtānasau .. 37..</l>
</lg>
<lg type="verse" xml:id="HV_32_38">
<l>caturdiksphaṭikāgāraprabhākṣīrapariplutam .</l>
<l>dadarśa coccaiḥśravasamuttiṣṭhantamivodadheḥ .. 38 ..</l>
</lg>
<lg type="verse" xml:id="HV_32_39">
<l>trailokyalakṣmyāḥ sa dadhallīlādolāmivāgrataḥ .</l>
<l>vilolamuktāprālambavyājenaikṣata toraṇam .. 39 ..</l>
</lg>
<lg type="verse" xml:id="HV_32_40">
<l>dadarśa toraṇāmuktāścaṇḍīsiṃhasaṭāvalīḥ .</l>
<l>utpātendukalā daityapralayāśaṃsinīriva .. 40 ..</l>
</lg>
<lg type="verse" xml:id="HV_32_41">
<l>adṛśyamānaparyantānarpaṇīyakarānasau .</l>
<l>dadarśa vividhānrājño digvibhāgānivāgatān .. 41 ..</l>
</lg>
<lg type="verse" xml:id="HV_32_42">
<l>utkhātaśeṣamāṇikyakaṇṭhakāśūnyakaṃdharān .</l>
<l>rabhasāliṅgitasvaḥstrīstanavāsāvilorasaḥ .. 42 ..</l>
</lg>
<lg type="verse" xml:id="HV_32_43">
<l>bhartuḥ prasādalabdhāni devayānāni satvaram .</l>
<l>nirgatyārohato daityarājaputrāndadarśa saḥ .. 43 .. (yugalakam)</l>
</lg>
<lg type="verse" xml:id="HV_32_44">
<l>athādhibhūmi vinyastakarajānubhirādarāt .</l>
<l>nyavedyata dvāragataḥ sa bhatrai pratihartṛbhiḥ .. 44 ..</l>
</lg>
<lg type="verse" xml:id="HV_32_45">
<l>avajñācirasaṃrodhamuktayaitviti tadgirā .</l>
<l>nirdiśyamānamārgastaiḥ sa daityendrasado'viśat .. 45 ..</l>
</lg>
<lg type="verse" xml:id="HV_32_46">
<l>bhāsvanmaṇiśirodaityabhogimaṇḍalasaṃkulam .</l>
<l>tadehamalinacchāyātimira chavapūritam .. 46 ..</l>
</lg>
<lg type="verse" xml:id="HV_32_47">
<l>vaidūryakuṭimacchāyajalanirbharasaṃplavam .</l>
<l>praviṣṭavānathaikṣiṣṭa pātālamiva tatsadaḥ .. 47 .. (yugmam)</l>
</lg>
<lg type="verse" xml:id="HV_32_48">
<l>tatra siṃhāsanāsīnāṃ tamālaśyāmalatviṣam .</l>
<l>sphuradaṃṣṭrānanāṃ mūrti kauśikīmiva bibhratam .. 48 ..</l>
</lg>
<lg type="verse" xml:id="HV_32_49">
<l>kuṇḍalātaparatnāṃśubālātapavilacitam .</l>
<l>bibhrāṇamanimitte'pi roṣāruṇamivānanam .. 49 ..</l>
</lg>
<lg type="verse" xml:id="HV_32_50">
<l>cāmarādhūnanavyagrakarapaṅkajayāniśam .</l>
<l>niṣevyamāṇamabhitastrailokyavijayaśriyā .. 50 ..</l>
</lg>
<lg type="verse" xml:id="HV_32_51">
<l>bibhrāṇaṃ śoṇamāṇikyabhūṣāṃśucchuritaṃ vapuḥ .</l>
<l>aśāntavatrasaṃpātavāhiśeṣamiva kvacit .. 11 ..</l>
</lg>
<lg type="verse" xml:id="HV_32_52">
<l>jayakuñjaranakṣatramālāmamalamauktikām .</l>
<l>dadhataṃ vikaṭāṃ hāralatāṃ pīnena vakṣasā .. 52 ..</l>
</lg>
<lg type="verse" xml:id="HV_32_53">
<l>diṅgāgadānaviṣyandakatapatrāṅkuraśriyaḥ .</l>
<l>vibhrataṃ bhuvanābhogavanatālatarūnbhujān .. 53 ..</l>
</lg>
<lg type="verse" xml:id="HV_32_54">
<l>keyūrāsitaratnāṃśujaladhārāśca bibhratam .</l>
<l>vajānalaśikhādāhaśāntihetoriva strutāḥ .. 14 ..</l>
</lg>
<lg type="verse" xml:id="HV_32_55">
<l>uraḥsthale niṣaṇṇāyā ratnaparyavibhramam .</l>
<l>bibhrataṃ diggajādhīśadantabhaṅgaṃ suraśriyaḥ .. 55 ..</l>
</lg>
<lg type="verse" xml:id="HV_32_56">
<l>dadarśāndhakamābaddhamadhyaṃ kanakaśṛṅkhalaiḥ .</l>
<l>nitambaparivṛttārkaraśmirekhamivācalam .. 16 .. (navabhiḥ kulakam)</l>
</lg>
<lg type="verse" xml:id="HV_32_57">
<l>trailokyaśrīkareṇostamālānībhūtadordumam .</l>
<l>vilokyeṣannataśirā vinayātpraṇanāma saḥ .. 17 ..</l>
</lg>
<lg type="verse" xml:id="HV_32_58">
<l>atha bāhuṃ prasāryārāddiḍāgakarapīvaram .</l>
<l>ita ityasurendreṇa nirdiṣṭaṃ svayamantike .. 58 ..</l>
</lg>
<lg type="verse" xml:id="HV_32_59">
<l>hemapīṭhamasau citraratnajālapariṣkṛtam .</l>
<l>adhyāsta lokasaṃvartamegho merumivonnatam .. 59 .. (yugalakam)</l>
</lg>
<lg type="verse" xml:id="HV_32_60">
<l>atha lambhitasatkāraṃ tamuvācāndhakāsuraḥ .</l>
<l>dantajyotsnāchalenāriyaśaḥpītamivogiran .. 60 ..</l>
</lg>
<lg type="verse" xml:id="HV_32_61">
<l>gaurīvigrahasaṃdhānasamāsāditanivṛteḥ .</l>
<l>gaṇeśa kuśalaṃ kaccidavyāhati pinākinaḥ .. 61 ..</l>
</lg>
<lg type="verse" xml:id="HV_32_62">
<l>cireṇa bata kenāpi hetunā smṛtigocaram .</l>
<l>āgacchāma vayaṃ śaṃbhoyeneha tvāṃ vyasayat .. 62 ..</l>
</lg>
<lg type="verse" xml:id="HV_32_63">
<l>jayalakṣmyopagūḍhasya purā jitamarutvataḥ .</l>
<l>na mamāṅgeṣu saṃjātastādṛśaḥ pulakodgamaḥ .. 63 ..</l>
</lg>
<lg type="verse" xml:id="HV_32_64">
<l>nirvyājaprītipiśunaḥ śaśiśekharaśāsanāt .</l>
<l>īyuṣi tvayi sauhārdarasasyandini yādṛśaḥ .. 64 .. (yugalakam)</l>
</lg>
<lg type="verse" xml:id="HV_32_65">
<l>ime vajakaṇā harṣasphuṭadraṇamukhotthitāḥ .</l>
<l>romāñcodgamakārkaśyamaṅgeṣvadhikayanti me .. 65 ..</l>
</lg>
<lg type="verse" xml:id="HV_32_66">
<l>saptalokādhipatyena na tathonnatimāgatāḥ .</l>
<l>yathāviṣkṛtasadbhāvabhavasaṃbhāvitā vayam .. 66 ..</l>
</lg>
<lg type="verse" xml:id="HV_32_67">
<l>kartavyaṃ tanna paśyāmi kṛtakṛtyo'pi dhūrjaṭiḥ .</l>
<l>yaccetasi nidhāya tvaṃ prāhiṇodasmadantikam .. 67 ..</l>
</lg>
<lg type="verse" xml:id="HV_32_68">
<l>tadāvedaya saṃdeśamindumaulevivakṣitam .</l>
<l>kutūhali dadātyasmānmano nodāsituṃ yataḥ .. 68 ..</l>
</lg>
<lg type="verse" xml:id="HV_32_69">
<l>ityukte tena dantāṃśupuṣpitādharapallavaḥ .</l>
<l>avāptāvasaro vaktuṃ dūta ityupacakrame .. 69 ..</l>
</lg>
<lg type="verse" xml:id="HV_32_70">
<l>kalyāṇī giramutsraṣṭuṃ viralā eva jānate .</l>
<l>satyāṃ rekhāṃ vilikhituṃ citrakarmavido yathā .. 70 ..</l>
</lg>
<lg type="verse" xml:id="HV_32_71">
<l>yadevamādarārūḍho bahumānāspadaṃ tvayā .</l>
<l>kriyate kuśalapraśnastenādya kuśalī vibhuḥ .. 71 ..</l>
</lg>
<lg type="verse" xml:id="HV_32_72">
<l>yaśośubhāsuracchāyaḥ kṣatadaurgatyaviṣṭhavaḥ .</l>
<l>vibhātyanarghaḥ saṃsārasāgaraikamaṇirbhavān .. 72 ..</l>
</lg>
<lg type="verse" xml:id="HV_32_73">
<l>sārambhatve'pi satataṃ vispaṣṭaparighaṭṭanam .</l>
<l>tava jātaṃ dviṣaccakraṃ śuṣkaṃ geyamivāpadam .. 73 ..</l>
</lg>
<lg type="verse" xml:id="HV_32_74">
<l>tvayā naiyāyikeneva satpakṣāśrayaśālinā .</l>
<l>hetau vidadhatā yatnaṃ parapakṣo nirākṛtaḥ .. 74 ..</l>
</lg>
<lg type="verse" xml:id="HV_32_75">
<l>uparyeva tava sthāsnu śaraccandrāṃśupāṇḍuram .</l>
<l>yaśaścha tramivābhāti cchatraṃ yaśa ivojjvalam .. 79 ..</l>
</lg>
<lg type="verse" xml:id="HV_32_76">
<l>vaidagdhī vibhṛyuḥ śailā nisāritamarutvataḥ .</l>
<l>vajñānalaśikhājālaluṣṭapakṣāḥ kathaṃ nu te .. 76 ..</l>
</lg>
<lg type="verse" xml:id="HV_32_77">
<l>sphuratyadhitaṭaṃ sindhoryāmuktākiraṇacchaṭā .</l>
<l>sā vaḥ saṃkocitāristrīmukhābjā kīrticandrikā .. 77 ..</l>
</lg>
<lg type="verse" xml:id="HV_32_78">
<l>pluṣyatyarīnpratāpaste nirvāpayati cāparān ..</l>
<l>dāhātmakatvamadhikaṃ vaḍheraikāntikaṃ punaḥ .. 78 ..</l>
</lg>
<lg type="verse" xml:id="HV_32_79">
<l>krūre'pi mārdavopetā vāmācāre'pi dakṣiṇāḥ .</l>
<l>pāpe'pi śuddhamatayastvādaśā bhuvi durlabhāḥ .. 79 ..</l>
</lg>
<lg type="verse" xml:id="HV_32_80">
<l>anekajanyaśobhī tvaṃ bhartālaṃkṛtavigrahaḥ .</l>
<l>tvamūhithāmuktakarāmasaṅgo'pi jayaśriyam .. 80 ..</l>
</lg>
<lg type="verse" xml:id="HV_32_81">
<l>daśāmanuguṇāṃ dagdhvā nādhāraṃ tāpayatyalam .</l>
<l>na snehaṃ kṣapayatyuccaiveśadīpo'paro bhavān .. 81 ..</l>
</lg>
<lg type="verse" xml:id="HV_32_82">
<l>vyajeṣṭhā gocarātītaṃ guṇagauravato'dhikam .</l>
<l>agādhamapi dugdhābdhi surāsuraviloḍitam .. 82 ..</l>
</lg>
<lg type="verse" xml:id="HV_32_83">
<l>kathaṃ śaśadharādhīnavṛddhikṣayatayāniśam .</l>
<l>sādṛśyaṃ tava dugdhodasindhunā yaśaso bhavet .. 83 ..</l>
</lg>
<lg type="verse" xml:id="HV_32_84">
<l>viralāstvādaśā loke dordaṇḍadalitadviṣaḥ .</l>
<l>nirdagdhāśeṣabhuvanāḥ kiyanto vahnayaḥ kṣaye .. 84 ..</l>
</lg>
<lg type="verse" xml:id="HV_32_85">
<l>svacchaṃ bimbitaniḥśeṣanītisaṃgraha musthitam .</l>
<l>tvameva mānasaṃ dhatse prajñāvibhramadarpaṇam .. 85 ..</l>
</lg>
<lg type="verse" xml:id="HV_32_86">
<l>dordaṇḍadalitoddāmasaṅgrāmārātimaṇḍalaḥ .</l>
<l>na birṣi guṇottuṅgo garvamanyāsurendravat .. 86 ..</l>
</lg>
<lg type="verse" xml:id="HV_32_87">
<l>guṇāṃstava girāṃ nātho vakti tenāthavāpyalam .</l>
<l>sindhostaṭeṣu sikatākaṇāngaṇayitāsti kaḥ .. 87 ..</l>
</lg>
<lg type="verse" xml:id="HV_32_88">
<l>iti saṃsadi vaktuma citraṃ yatkṣīyate na vāk .</l>
<l>ka vā kāvyavikalpānāṃ guṇānāṃ ca tavāvadhiḥ .. 88 ..</l>
</lg>
<lg type="verse" xml:id="HV_32_89">
<l>itthaṃ pratāpasaṃpattiparākrāntamahībhṛtaḥ .</l>
<l>na kulyotsādanaṃ yuktaṃ tava grīṣmaraveriva .. 89 ..</l>
</lg>
<lg type="verse" xml:id="HV_32_90">
<l>evamāha vibhurmānyaṃ jagatsargasthitikrame .</l>
<l>niyujya druhiṇopendrāvaudāsīnye'smi nirvṛtaḥ .. 90 ..</l>
</lg>
<lg type="verse" xml:id="HV_32_91">
<l>surāsuracamūvaṃśasaṃtānasthitirāsadat .</l>
<l>kaśyapo mānasotpattisaṃmatāṃ parameṣṭhinaḥ .. 91 ..</l>
</lg>
<lg type="verse" xml:id="HV_32_92">
<l>sa labdhvātmabhuvo'nujñāṃ citrasargacikīrṣayā ..</l>
<l>upāyatātmano yogyā vidhivaddakṣakanyakāḥ .. 92 ..</l>
</lg>
<lg type="verse" xml:id="HV_32_93">
<l>danudityaditiṣvāsāmudabhūvaṃstataḥ kramāt .</l>
<l>dānavāścaiva daityāśca devāśca balaśālinaḥ .. 93 ..</l>
</lg>
<lg type="verse" xml:id="HV_32_94">
<l>prātikūlikatāṃ matvā mithasteṣāṃ svayaṃbhuvā .</l>
<l>vāsaḥ pātālamūle ca sumerau ca vyabhajyata .. 94 ..</l>
</lg>
<lg type="verse" xml:id="HV_32_95">
<l>praśāntaraṇasaṃrambhaṃ khadharmāvasthitaprajam .</l>
<l>tena niḥśeṣamevāsītrailokyamanupaplavam .. 95 ..</l>
</lg>
<lg type="verse" xml:id="HV_32_96">
<l>atha durvāradordaṇḍadarpakaṇḍūpratāritaḥ .</l>
<l>ācchinaddhāma devānāṃ hiraṇyākṣamahāsuraḥ .. 96 ..</l>
</lg>
<lg type="verse" xml:id="HV_32_97">
<l>sa jaghne suraśatrūṇāṃ miṣatāṃ kroḍamūrtinā .</l>
<l>trailokyopāṭhavārakṣābaddhakakṣeṇa śauriṇā .. 97 ..</l>
</lg>
<lg type="verse" xml:id="HV_32_98">
<l>ninye ca marutāṃ patyunihatyāsuramaṇḍalam .</l>
<l>trailokyaśrīḥ punarlīlācāmaravyagrahastatām .. 98 ..</l>
</lg>
<lg type="verse" xml:id="HV_32_99">
<l>yāte kāle'tha durvāradarpakaiṇḍūtidurdharaḥ ..</l>
<l>hiraṇyakaśipurjiṣṇostāmetya punarācchinat .. 99 ..</l>
</lg>
<lg type="verse" xml:id="HV_32_100">
<l>tahakṣo'dadaradvajadhārādalanakarkaśam .</l>
<l>nṛsiṃhamūrtinakharai kharāntairjanārdanaḥ .. 10 ..</l>
</lg>
<lg type="verse" xml:id="HV_32_101">
<l>itthamanyāṃśca jagato viprakartṛnmahāsurān .</l>
<l>anayaddīptacakrāgnijvālāpārayantraṇām .. 101 ..</l>
</lg>
<lg type="verse" xml:id="HV_32_102">
<l>jyotsnā candrakrameṇaiva kṣīyate vṛddhimeti ca .</l>
<l>śūrāṇāṃ ca raṇe kīrtirgatā na vinivartate .. 102..</l>
</lg>
<lg type="verse" xml:id="HV_32_103">
<l>tadarhantyadhunā prāgvadavigrahaparigrahāḥ.</l>
<l>rasātalanivāsena saṃvibhāgaṃ mahāsurāḥ .. 103 ..</l>
</lg>
<lg type="verse" xml:id="HV_32_104">
<l>pureva lokapālānāṃ daityānāṃ ca niratyayā .</l>
<l>anāviṣkṛtasaṃrambhā sthitirastu yathāyatham .. 104 ..</l>
</lg>
<lg type="verse" xml:id="HV_32_105">
<l>dhāmānyadhyūṣuṣāmitthaṃ premṇā nijanijāni vaḥ .</l>
<l>santvāviṣkṛtavisvambhāḥ parasparagṛhāgamāḥ .. 105 ..</l>
</lg>
<lg type="verse" xml:id="HV_32_106">
<l>śāsati tvayi pātālaṃ tridivaṃ ca puraṃdare .</l>
<l>sasurāsuracakrasya trailokyasyāstvanāmayam .. 106 ..</l>
</lg>
<lg type="verse" xml:id="HV_32_107">
<l>nivartite virodhe'pi yuvayoradhunā mithaḥ .</l>
<l>apahastitaniḥśeṣavairaṃ prema vivaidhatām .. 107 ..</l>
</lg>
<lg type="verse" xml:id="HV_32_108">
<l>atisaṃgharṣataḥ sindhumandarācalayoḥ purā .</l>
<l>prākkālakūṭasaṃbhāraḥ paścādamṛtamutthitam .. 108 ..</l>
</lg>
<lg type="verse" xml:id="HV_32_109">
<l>iti sthite samutsṛṣṭavigrahaikarasasthiteḥ .</l>
<l>marutvatā samaṃ manye sakhyameva tava kṣamam .. 109 ..</l>
</lg>
<lg type="verse" xml:id="HV_32_110">
<l>yasya hāralatānyāsabhāsurā phenasaṃhatiḥ .</l>
<l>vyāvartamānā namuceḥ kaṭhinaṃ kaṇṭhamacchinat .. 110 ..</l>
</lg>
<lg type="verse" xml:id="HV_32_111">
<l>yasyādyāpi dadhatyete vanavicchinnapakṣatīḥ .</l>
<l>sābhrāḥ pārśvabhuvo baddhavraṇapaṭṭā ivādrayaḥ .. 111 ..</l>
</lg>
<lg type="verse" xml:id="HV_32_112">
<l>yasyāntarvajadahanajvālājālamiva jvalat .</l>
<l>cakāra nīrasaṃ daityanārīhṛdayamaṇḍalam .. 112 ..</l>
</lg>
<lg type="verse" xml:id="HV_32_113">
<l>taṃ dordaṇḍamadoddāmadaityadānavasūdanam .</l>
<l>vajrodbhāsikaraṃ ko vā mitraṃ na bahu manyate .. 113.. (cakkalakama)</l>
</lg>
<lg type="verse" xml:id="HV_32_114">
<l>suraiḥ sahāmarākrīḍakalpavallīgṛheṣu vaḥ .</l>
<l>āpānagoṣṭībandhena bandhuprītirvivardhatām .. 114 ..</l>
</lg>
<lg type="verse" xml:id="HV_32_115">
<l>sadānanirjharepvārādgaṇḍaśaileṣu dantinām .</l>
<l>anāyasamukhāstāvannipatantu śilīmukhāḥ .. 115 ..</l>
</lg>
<lg type="verse" xml:id="HV_32_116">
<l>avāptanarakāsaṅgā mānubhūvanmahāsurāḥ ..</l>
<l>krūrāsipatrasaṃpātanirargalakadarthanām .. 116 ..</l>
</lg>
<lg type="verse" xml:id="HV_32_117">
<l>suraditi(danu)sutadaityakanyakānāṃ sarabhasamālutikelilīlayāmbhaḥ .</l>
<l>bhavatu kucataṭīnitambabimbaskhalanavijarjaramambarāpagāyāḥ .. 117 ..</l>
</lg>
<lg type="verse" xml:id="HV_32_118">
<l>ityabhyudīrya giramujjvaladantaratna-</l>
<l>niryatprabhādhavalitāṃ virarāma dūtaḥ.</l>
<l>tasthau taduttaraviśeṣaparīpsayā ca</l>
<l>daityādhipasya vadane vinidhāya dṛṣṭim .. 118 ..</l>
</lg>
<p>
iti śrībālabṛhaspatyanujīvino vāgīśvarāṅkasya vidyādhipatyaparanānno mahākave
rājānakaśrīratnākarasya kṛtau ratnāṅke haravijaye mahākāvye
dūtavyāhāro nāma dvātriṃśaḥ sargaḥ .
</p>
</div>
<div n="33" type="chapter">
<pb n="427" />
<p>
trayastriṃśaḥ sargaḥ|
</p>
<lg type="verse" xml:id="HV_33_1">
<l>daityādhipaḥ śrutataduktavacaḥ prapañca-</l>
<l>sāsūyamānasatayātha sitasmitaśrīḥ|</l>
<l>prastāvamantikasado bhṛgunandanasya</l>
<l>vaktuṃ dideśa madhuroddhṛtayā bhruvaiva||1||</l>
</lg>
<lg type="verse" xml:id="HV_33_2">
<l>abhyunmiṣatkanakaśṛṅkhalacakravāla-</l>
<l>raśmicchaṭāpaṭalavicchuritāṃ dadhānaḥ|</l>
<l>kālīṃ kalindatanayāmiva dehakānti-</l>
<l>mullāsitakāliyaphaṇāmaṇirāgabhinnām||2|| </l>
</lg>
<p xml:id="HV_33_2p">
(yugalakam)
</p>
<lg type="verse" xml:id="HV_33_3">
<l>taccoditaḥ sa daśanaprabhayā surārī-</l>
<l>nandrīnmṛgāṅka iva candrikayā vilimpan|</l>
<l>dūtaṃ śaśāṅkaśakalābharaṇasya vākya-</l>
<l>mitthaṃ vimṛṣya śanakairuśanā babhāṣe||3||</l>
</lg>
<pb n="428" />
<lg type="verse" xml:id="HV_33_4">
<l>āsannavartidanujendraśarīrakānti-</l>
<l>kalmāṣitā tanuradṛśyata tasya gaurī|</l>
<l>svacchātmatāsphuṭataravratapītakukṣi-</l>
<l>bhāgasthadhūpamaṭaleva sabhātalasthaiḥ||4||</l>
</lg>
<lg type="verse" xml:id="HV_33_5">
<l>durvāravīryakaradīkṛtaviṣṭapasya</l>
<l>sā yasya paśyati mukhaṃ caraṇāśrayā śrīḥ|</l>
<l>nūnaṃ natipravaṇadurjayalokapāla-</l>
<l>pālīkirīṭamaṇidarpaṇamaṇḍalīṣu||5||</l>
</lg>
<lg type="verse" xml:id="HV_33_6">
<l>ābhāti yasya namitākhiladiglatāgra-</l>
<l>candrātapāmalayaśaḥstabakojjvalaśrīḥ|</l>
<l>śauryadrumo bhuvanakānanasīmnyarāti-</l>
<l>sīmantinījanajaṭādṛḍhamūlabandhaḥ||6||</l>
</lg>
<lg type="verse" xml:id="HV_33_7">
<l>preṅkhatkarālakiraṇaprakarā ca yasya</l>
<l>hastāravindaghaṭitā karavālavallī|</l>
<l>baddhapratiṣṭhanadarājasutākarābja-</l>
<l>lobhātpatadbhramarapaṅktirivābabhāse||7||</l>
</lg>
<lg type="verse" xml:id="HV_33_8">
<l>saṃbhramya yaṃ praṇamatāṃ maṇipādapīṭha-</l>
<l>nirgharṣaṇādiva lalāṭataṭasthalībhyaḥ|</l>
<l>daityadruhāṃ guruṇi satyapi nābhimāna-</l>
<l>bīje 'bhyudaiyata punarbhrukuṭīlatābhiḥ||8||</l>
</lg>
<lg type="verse" xml:id="HV_33_9">
<l>śyāmībhavatyanudinaṃ ripumaṇḍalasya</l>
<l>yasyāhae viracito niśitāsipāṇeḥ|</l>
<pb n="429" />
<l>ākrāntadigvalayasainikacakravāla-</l>
<l>nirdhūtabhūtalaparāgahateva kīrtiḥ||9||</l>
</lg>
<lg type="verse" xml:id="HV_33_10">
<l>yena vyalokiṣata saṃyati vṛtraśatru-</l>
<l>līlānirastakuliśāgniśikhā vilagnāḥ|</l>
<l>bāhudrumeṣu rucirāṅgadapadmarāga-</l>
<l>ratnaprabhābhramavisaṃbhramamāhaveṣu||10||</l>
</lg>
<lg type="verse" xml:id="HV_33_11">
<l>helāvinirjitaharerna puro 'bhidhātu-</l>
<l>masyāsti te 'tra gaṇakheṭa khaṭuṅka śaṅkā|</l>
<l>itthaṃ isargataralapramathaplavaṅga-</l>
<l>saṃsargadurlalitatāsuvacaṃ vacaḥ kim||11|| </l>
</lg>
<p xml:id="HV_33_11p">
(saptabhiḥ kulakam)
</p>
<lg type="verse" xml:id="HV_33_12">
<l>prāgdarśitāsuravināśavibhīṣikeṇa</l>
<l>mādhuryasaṃbhṛtiviśe.ajuṣā ca paścāt|</l>
<l>saṃdeśadānavacasā śabalena te 'tra</l>
<l>cetaḥ kṛtaṃ kimapi naḥ pratipattimūḍham||12||</l>
</lg>
<lg type="verse" xml:id="HV_33_13">
<l>durlaṅghyasāragahanāsu raṇāṭavīṣu</l>
<l>sthāṇāvivāśu vivaśaṃ vinipatya yasmin|</l>
<l>cakre 'bhyupeyuṣi vivartanabhāji bhaṅgaṃ</l>
<l>śārṅgāyudho vighaṭamānamanoratho 'bhūt||13||</l>
</lg>
<lg type="verse" xml:id="HV_33_14">
<l>anyaḥ sa eṣa bhujavajradṛḍhābhighāta-</l>
<l>niṣpiṣṭaśātravakulācalacakravālaḥ|</l>
<l>yenojjhitā yudhi dayāmṛdunātinamrā</l>
<l>yāthārthyamāpuramarāḥ prathitasya nāmnaḥ||14||</l>
</lg>
<pb n="430" />
<lg type="verse" xml:id="HV_33_15">
<l>asyārivaṃśadāhanānuguṇapratāpa-</l>
<l>cchāyaikadeśalavaleśamapūrayiṣyat|</l>
<l>dhāmādhipo jagati yadyabhaviṣyadeṣa</l>
<l>na tvaṣṭṭaṭaṅkavinikuṭṭanaghaṭṭitaujāḥ||15||</l>
</lg>
<lg type="verse" xml:id="HV_33_16">
<l>vaktraṃ yathā smitavikāsikapolabhitti</l>
<l>dhatte na vakti ca yathā sphuṭameṣa kiṃcit|</l>
<l>manye bhaviṣyati tathā suracakravāla-</l>
<l>dāvānalaḥ sphuritahetiśikhāsahasraḥ||16||</l>
</lg>
<lg type="verse" xml:id="HV_33_17">
<l>dūre 'stu tāvadathavaiṣa surendralakṣmī-</l>
<l>masyānugeṣvapi mahatsu harirna labdhā|</l>
<l>pattrairapi kṣitiruhaḥ pratibaddhavṛtti-</l>
<l>rāsādayatyavanimuṣṇakarātapaḥ kim||17||</l>
</lg>
<lg type="verse" xml:id="HV_33_18">
<l>adhyāsitāṃ puramimāmasuronnatena</l>
<l>saṃbibhrataḥ prathitamānaparigrahatvam|</l>
<l>na hrepayanti danusūnubhaṭānpragalbha-</l>
<l>mete kimarkakiraṇā api laṅghayantaḥ||18||</l>
</lg>
<lg type="verse" xml:id="HV_33_19">
<l>chāyāvibhaṅgakaluṣaḥ kriyate yadindu-</l>
<l>ruṣṇatviṣānudivasaṃ pratikāraśūnyaḥ|</l>
<l>nirdahyate jalanidhirvaḍavāgninā ca</l>
<l>tajjāḍyajṛmbhitamavaimi tayorvigarhyam||19||</l>
</lg>
<pb n="431" />
<lg type="verse" xml:id="HV_33_20">
<l>kāmaṃ bhavanti śataśo jagatīha kulyā-</l>
<l>stulyānubhāvabalatā kuta eva teṣām|</l>
<l>āliṅgyate tadatiriktaguṇodayaśrī-</l>
<l>ryatsaṃpadā tadapi vācyapadaṃ jaḍānām||20||</l>
</lg>
<lg type="verse" xml:id="HV_33_21">
<l>kālakramādadhigatodayamekato 'pi</l>
<l>bījāṅkurātsapadi yātamadhīmukhatvam|</l>
<l>vallīkulāya kimasūyati mūlajāla-</l>
<l>mūrdhavakāśaracitasthitaye tarūṇām||21||</l>
</lg>
<lg type="verse" xml:id="HV_33_22">
<l>pātālamandiratale kimivātra kṛtya-</l>
<l>manyairvyatītagaṇanaiḥ phaṇināṃ śirobhiḥ|</l>
<l>ślāghyaṃ tadekamapi śeṣaphaṇāsahasra-</l>
<l>mūrvīṃ bibharti yadaśeṣagirīndragurvīm||22||</l>
</lg>
<lg type="verse" xml:id="HV_33_23">
<l>viṣpandaśītarucinirjharavāridhauta-</l>
<l>dikkāḥ sahasragaṇanā nanu santi śailāḥ|</l>
<l>kṣmāpīṭhadhāraṇasahāḥ katicittu nūna-</l>
<l>mavyāhatasthitikulavyapadeśayogyāḥ||23||</l>
</lg>
<lg type="verse" xml:id="HV_33_24">
<l>daityādhipaḥ smitamukho visasarja sorja-</l>
<l>māvarjito 'ti dayayā yudhi jīvato yān|</l>
<l>rūḍhatrayā vada rasātalatāluvāsa-</l>
<l>marhanti te kimamarāḥ kimathāsurendrāḥ||24||</l>
</lg>
<lg type="verse" xml:id="HV_33_25">
<l>ityūjcuṣi tridaśavairigurāvamarṣa-</l>
<l>garbhaṃ vidhūnitaśirāstripurāridūtaḥ|</l>
<pb n="432" />
<l>tuṅgābhimānagirinirjharajhāṃkṛtena</l>
<l>vākyena pūritasabhāgṛhamityavocat||25||</l>
</lg>
<lg type="verse" xml:id="HV_33_26">
<l>kiṃ kathyate balavatī bhavitavyatātra</l>
<l>śocyaṃ sabhātalamidaṃ danujādhipasya|</l>
<l>yasyāsi vatsarasahasranipītagāḍha-</l>
<l>dhūmāndhakāritamatirgurutāmupāsthāḥ||26||</l>
</lg>
<lg type="verse" xml:id="HV_33_27">
<l>mā bhūtparasparavirodhisurāsuraugha-</l>
<l>saṃmardaduḥsthitamidaṃ jagadapyaśeṣam|</l>
<l>uktaṃ mayeti yadanujjhitakṛtyavastu</l>
<l>tadbāliśena bhavatāparathā gṛhītam||27||</l>
</lg>
<lg type="verse" xml:id="HV_33_28">
<l>sarvatra vastu vitathapratibhāsameva</l>
<l>niḥsaṃśayaṃ bhavati viplavamandadṛṣṭeḥ|</l>
<l>mandākinīsalilamindumarīcigaura-</l>
<l>mutprekṣyate kṣatajamityaniśaṃ piśācaiḥ||28||</l>
</lg>
<lg type="verse" xml:id="HV_33_29">
<l>abhyudvahandhavalatāmapi śītaraśmi-</l>
<l>śobhādharāmahitapakṣagataḥ surāreḥ|</l>
<l>atyantavakrahṛdayo raṇarāgameva</l>
<l>śaṃsanvirājasi na śaṅkha iva tvamittham||29||</l>
</lg>
<pb n="433" />
<lg type="verse" xml:id="HV_33_30">
<l>nindyānapi stuvata eva guṇānubhāva-</l>
<l>vandhyānadhikṣipata eva vimūḍhavṛtteḥ|</l>
<l>duḥsvāminastanubhṛtāmatidainyabhājaṃ</l>
<l>bhāvānuvṛttirasikāmanujīvitāṃ dhika||30||</l>
</lg>
<lg type="verse" xml:id="HV_33_31">
<l>saṃpratyamī budhajanasya na cittavṛtti-</l>
<l>māhlādayanti bhavato 'bhihataprakāśāḥ|</l>
<l>adyāpi kukṣikuharāspadapītadhūma-</l>
<l>śyāmīkṛtā iva bhṛgūdvaha vāci varṇāḥ||31||</l>
</lg>
<lg type="verse" xml:id="HV_33_32">
<l>antardadhatkaluṣatāmapi jihmavṛtti-</l>
<l>rāviṣkaroti guṇameva bahiḥ prakāmam|</l>
<l>kukṣipraviṣṭaviṣasaṃhatiruttamāṅga-</l>
<l>ratnaprakāśamiva gūḍhapado vimūḍhaḥ||32||</l>
</lg>
<lg type="verse" xml:id="HV_33_33">
<l>vyaktaṃ samāśrayavaśādiha tatsvarūpa-</l>
<l>śūnyo 'pi tatprakṛtitāṃ bhajate jano 'yam|</l>
<l>śvāsānilaḥ saralatāmupayāti veṇau</l>
<l>śaṅkhodare kuṭilatā punarasya siddhā||33||</l>
</lg>
<lg type="verse" xml:id="HV_33_34">
<l>yasyātatāyihṛdayāni nadanbibheda</l>
<l>niḥśvāsavātamukharīkṛtarandhramārgaḥ|</l>
<l>saṃkrāntakukṣikuharāspadasaptasindhu-</l>
<l>saṃghaṭṭaghorataraghoṣa ivāśu śaṅkhaḥ||34||</l>
</lg>
<pb n="434" />
<lg type="verse" xml:id="HV_33_35">
<l>preṅkhatkarāṅguliśikhāgravivṛttivega-</l>
<l>vātāhatā jalabhṛtaḥ kakubhāṃ mukheṣu|</l>
<l>cakrasya yasya kiraṇaiśchuritāḥ karāla-</l>
<l>dhārānikṛttadinakhaṇḍaruco nipetuḥ||35||</l>
</lg>
<lg type="verse" xml:id="HV_33_36">
<l>līlā harerabhṛta yasya kaṭhorakopa-</l>
<l>huṃkārapāvakaśikhā vadanātskhalantī|</l>
<l>niḥśvāsadhūtahṛdayāspadagūḍhanābhi-</l>
<l>padmocchvasatkapiśakesaradhūlilīlām||36||</l>
</lg>
<lg type="verse" xml:id="HV_33_37">
<l>yasya sthitaṃ karahatastanapṛṣṭhasīma-</l>
<l>sīmantinīruditaśabdakṛtānubandhaiḥ|</l>
<l>adyāpi pallavitapūritapāñcajanya-</l>
<l>śaṅkhasvanairiva mahāsuragehagarbhaiḥ||37||</l>
</lg>
<lg type="verse" xml:id="HV_33_38">
<l>tasyādhipāṇi surayauvatavaktrapadma-</l>
<l>vispaṣṭahāsaghaṭanācaturārkabimbam|</l>
<l>draṣṭāsi kaiṭabhariporasurendrakaṇṭha-</l>
<l>pīṭheṣu cakramacirātparivartamānam||38||</l>
</lg>
<p xml:id="HV_33_38p">
(pañcabhiḥ kulakam)
</p>
<lg type="verse" xml:id="HV_33_39">
<l>nāpnoti yasya yudhi dānavahetighāta-</l>
<l>mūrcchāndhakārapaṭalaṃ hṛdaye 'vakāśam|</l>
<l>grāsīkṛtoragasahasraphaṇapratiṣṭha-</l>
<l>māṇikyaraśmibhiriva pravilupyamānam||39||</l>
</lg>
<lg type="verse" xml:id="HV_33_40">
<l>ucchvāsikāñcanapatattrasamīravega-</l>
<l>visraṃsitaṃ nabhasi śītamarīcibimbam|</l>
<pb n="435" />
<l>yenāṇḍakhaṇḍa iti nirdudhuve 'ṅgalagna-</l>
<l>mākampitatribhuvanaṃ bhramatāhaveṣu||40||</l>
</lg>
<lg type="verse" xml:id="HV_33_41">
<l>adyāpi pakṣapavano bhramatīha yasya</l>
<l>pātālavartmani javena viceruṣaḥ prāk|</l>
<l>vaidhavyaviklavabhujaṅgavadhūsahasra-</l>
<l>sāsrānubandhaguruniḥśvasitāpadeśāt||41||</l>
</lg>
<lg type="verse" xml:id="HV_33_42">
<l>pratyagrasaurabhabharākulitadvirepha-</l>
<l>mālāhaṭhāhṛtasudhārasaśīkarārdrāḥ|</l>
<l>bibhratsudhautakaladhautapatattrapaṅktī-</l>
<l>rjvālāvalīriva sadhūmaśikhāḥ kṛśānuḥ||42||</l>
</lg>
<lg type="verse" xml:id="HV_33_43">
<l>tārkṣyo yudhi svakaralūnapatattramukti-</l>
<l>saṃmānitasphuradamoghanipātavajraḥ|</l>
<l>nīlābhrakacchavimuṣaḥ kusṛtipragalbhā-</l>
<l>nekaḥkṣaṇātsa dalayiṣyati bhogino vaḥ||43||</l>
</lg>
<p xml:id="HV_33_43p">
(pañcabhiḥ kulakam)
</p>
<lg type="verse" xml:id="HV_33_44">
<l>niḥśeṣalokaparivartavinodadakṣa-</l>
<l>dakṣārirūkṣatarasā gaṇasenayaite|</l>
<l>yāsyanti kāmapi daśāmasurā virugṇāḥ</l>
<l>saṃhāramārutaparamparayeva śailāḥ||44||</l>
</lg>
<lg type="verse" xml:id="HV_33_45">
<l>diksyandinīṣu suravāraṇadānapaṅka-</l>
<l>śyāmīkṛtātapajalāsu vipannapakṣāḥ|</l>
<pb n="436" />
<l>mattā mahāsurajhaṣāḥ paridṛṣṭakaṇṭha-</l>
<l>cchedā bhavanti na cireṇa samucchvasantaḥ||45||</l>
</lg>
<lg type="verse" xml:id="HV_33_46">
<l>tiṣṭhantu tāvadatha vākhilasaptaloka-</l>
<l>saṃcāracāturajuṣaḥ pramathādhināthāḥ|</l>
<l>dordaṇḍayantraparivartitaratnasānuḥ</l>
<l>pātālavāsmahameva karomi kiṃ vaḥ||46||</l>
</lg>
<lg type="verse" xml:id="HV_33_47">
<l>iti kathayati rūkṣālāpagarbhaṃ gaṇendre</l>
<l>dititanayapatīnāṃ krodhasaṃrambhahetoḥ|</l>
<l>karatalahataratnastambhapaṅktiḥ sabhā sā-</l>
<l>vamaragiritaṭīvoddhūtakalpadrumāsīt||47||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye bhārgavanirbhartsanaṃ nāma
trayastriṃśaḥ sargaḥ||
</p>
</div>
<div n="34" type="chapter">
<p>
catustriṃśaḥ sargaḥ|
</p>
<lg type="verse" xml:id="HV_34_1">
<l>krodho 'tha tāṃ timiraviplavamandadṛṣṭi-</l>
<l>rābaddhavepathuratikramayogavṛddhaḥ|</l>
<l>ābaddhamūrdhavidhutiḥ śvasitānubandha-</l>
<l>pāriplavādharadalaḥ śanakairavikṣat||1||</l>
</lg>
<lg type="verse" xml:id="HV_34_2">
<l>abhyāpatannuśanasāsuracakravāla-</l>
<l>huṃkāradhūmanikaro dadṛśe purastāt|</l>
<pb n="437" />
<l>āliṅgitākhilavapurvratakāryapāna-</l>
<l>paryāptasaṃstavavaśādiva dhūmitārkaḥ||2||</l>
</lg>
<lg type="verse" xml:id="HV_34_3">
<l>vakṣaḥsthalīmalanasaṃbhriyamāṇadhūma-</l>
<l>lekhāvalīśabalitāṃ kupito 'gnidaṃṣṭraḥ|</l>
<l>ālagnapīnadayitākucakumbhapīṭha-</l>
<l>kālāguruprakarapatralatāmivohe||3||</l>
</lg>
<lg type="verse" xml:id="HV_34_4">
<l>saṅgrāmadohadarasasphuṭitai rarāja</l>
<l>pīnaṃ hiraṇyakaśipostanayasya vakṣaḥ|</l>
<l>sthūlāsthiśṛṅkhalanipātavirugṇakhaṇḍa-</l>
<l>dhārārajaḥkaluṣitakṣatajairvraṇaughaiḥ||4||</l>
</lg>
<lg type="verse" xml:id="HV_34_5">
<l>krodhānmayenaracitā bhrukuṭiḥ kirīṭa-</l>
<l>māṇikyaraśmikapiśaśramavāribinduḥ|</l>
<l>saṃhārakālarajanīva rarāja sāṃdhya-</l>
<l>rāgachaṭāruṇitatārakamaṇḍalaśrīḥ||5||</l>
</lg>
<lg type="verse" xml:id="HV_34_6">
<l>karṇāvataṃsavikacotpalakāntibhinna-</l>
<l>saṃrambhapāṭalakapolataloṃ 'sakūṭam|</l>
<l>rākāpradoṣa iva rāhupariplutendu-</l>
<l>bimbaḥ kareṇa śatadundubirāhatoccaiḥ||6||</l>
</lg>
<lg type="verse" xml:id="HV_34_7">
<l>svedāmbuśīkarakaṇaprakarāvakīrṇa-</l>
<l>vakṣaḥsthalavraṇadarīkuharo vikumbhaḥ|</l>
<l>dadhre vibhinnakarikumbhamṛgārihasta-</l>
<l>visrastamauktikaguhāgṛhaśailalīlām||7||</l>
</lg>
<pb n="8" />
<lg type="verse" xml:id="HV_34_8">
<l>sotsekamatsaradhiyo 'nalatārakasya</l>
<l>niṣpeturāhavarasasphuṭitavraṇebhyaḥ|</l>
<l>vakṣaḥsthalīvikaṭavaprataṭābhighāta-</l>
<l>bhagnāmaradviradarājaviṣāṇakhaṇḍāḥ||8||</l>
</lg>
<lg type="verse" xml:id="HV_34_9">
<l>saṃrambhabhāsuraruco harikaṃdharasya</l>
<l>vaktreṇa saṃbhṛtarūṣaḥ sphuṭahāsabhāsā|</l>
<l>udgīrṇadagdhasalilārṇavabhasmadhūli-</l>
<l>saṃtānavāḍavamukhānukṛtirvidadhre||9||</l>
</lg>
<lg type="verse" xml:id="HV_34_10">
<l>ātāmradṛṣṭikiraṇacchuritācchadharma-</l>
<l>vāricchaṭākaṇaphaṇāmaṇirullasantī|</l>
<l>chāyākalindatanayājalajālamadhya-</l>
<l>magnā kalerbhrukuṭikāliyamūrtirāsīt||10||</l>
</lg>
<lg type="verse" xml:id="HV_34_11">
<l>rāhoralakṣyata mukhaṃ dṛḍhadantayantra-</l>
<l>niṣpeṣadhūmamalinīkṛtatālumūlam|</l>
<l>daityādhipaiḥ kavalitendukalaṅkapaṅka-</l>
<l>saṃsargadhūsaramiva pravijṛmbhamāṇam||11||</l>
</lg>
<lg type="verse" xml:id="HV_34_12">
<l>siṃhīsuto daśanapaṭṭavighaṭṭanottha-</l>
<l>dhūmacchaṭā bhujaganāyakabhogadīrghāḥ|</l>
<l>grāsīkṛtasya śaśalakṣmabhṛtaḥ kalaṅka-</l>
<l>lekhā ivodagiradantaritāntarikṣāḥ||12||</l>
</lg>
<lg type="verse" xml:id="HV_34_13">
<l>niṣṭhyūtayā kavalitāmṛtadhārayeva</l>
<l>vaktrāntarālabhuvi bhūribharādamāntyā|</l>
<pb n="439" />
<l>tasyātiniṣṭhuraruṣo vikaṭāṭṭahāsa-</l>
<l>bhāsavabhāsitasabhābhavanaṃ babhāse||13||</l>
</lg>
<lg type="verse" xml:id="HV_34_14">
<l>svedāmbukardamitacūrṇitatārahāra-</l>
<l>dhūlicchaṭādhavalitātanurinduketoḥ|</l>
<l>vinyastacandanaraseva rarāja vairi-</l>
<l>lakṣmīsamāgamasamutsukamānasasya||14||</l>
</lg>
<lg type="verse" xml:id="HV_34_15">
<l>jṛmbhāvikāsigurumatsaradurnirīkṣya-</l>
<l>mātāmrabhānanamarājata vajrabāhoḥ|</l>
<l>autpātikaṃ vikaṭarandhraniruddhamadhya-</l>
<l>mudraśmimaṇḍalamiva sphuṭamuṣṇadhāmnaḥ||15||</l>
</lg>
<lg type="verse" xml:id="HV_34_16">
<l>kālāntakasya sakalārikulakṣayāya</l>
<l>dhūmacchaṭā malayato 'tha lalātapaṭṭam|</l>
<l>puṣpāvataṃsavigalanmakarandabindu-</l>
<l>pānārthinī madhupapaṅktiriva nyapaptat||16||</l>
</lg>
<lg type="verse" xml:id="HV_34_17">
<l>roṣāruṇekṣaṇamarīcivilaṅghyamāna-</l>
<l>kāloragādriśikharaśriyamāsasāda||17||</l>
</lg>
<lg type="verse" xml:id="HV_34_18">
<l>abhyunmiṣacchikhiśikhāpaṭalaṃ subāhu-</l>
<l>ranyonyabāhumalanena karadvayastham|</l>
<l>tvaṣṭā viṭaṅkataraṭaṅkanikuṭṭanottha-</l>
<l>mādhatta cakraghaṭanārthamivārkatejaḥ||18||</l>
</lg>
<lg type="verse" xml:id="HV_34_19">
<l>saṃrambhiṇaḥ kṣitisutasya kaṭhorakopa-</l>
<l>rāgāruṇacchavi vilokya vapustadānīm|</l>
<pb n="440" />
<l>daityādhipāḥ kṣaṇamaśaṅkiṣatānapoḍha-</l>
<l>gāḍhorugarbhaśayanakṣatajacchaṭārdram||19||</l>
</lg>
<lg type="verse" xml:id="HV_34_20">
<l>ṭāṃkārayanvikaṭakuṭṭimapaṭṭapṛṣṭha-</l>
<l>maṅguṣṭhakoṭidṛḍhaṭaṅkakaṭhoraghātaiḥ|</l>
<l>naṣṭāṣ.adiktaṭatamaśchaṭamaṭṭahāsa-</l>
<l>maṭṭālakūṭabhiduraṃ vyadhitāgnidaṃṣṭraḥ||20||</l>
</lg>
<lg type="verse" xml:id="HV_34_21">
<l>cakre 'tigāḍhakarapiṣṭakarālahāra-</l>
<l>tārāvalīvilulitātanuccurṇapūrṇam|</l>
<l>vajravraṇaughamavacūrṇanakāmyayeva</l>
<l>saṃrambhagarbharabhasasphuṭitaṃ vidarbhaḥ||21||</l>
</lg>
<lg type="verse" xml:id="HV_34_22">
<l>kṣmāmaṇḍalaṃ bibhidivāngurupārṣṇighāta-</l>
<l>pātena kopakaluṣo 'tha hiraṇyanemiḥ|</l>
<l>cakre rasātalamadṛṣṭacarārkabimba-</l>
<l>saṃdarśanākulakutūhalikādraveyam||22||</l>
</lg>
<lg type="verse" xml:id="HV_34_23">
<l>vispaṣṭajihmataraceṣṭitacittavṛtti-</l>
<l>rutsṛṣṭasādhucaritapratipattiduṣṭaḥ|</l>
<l>krodhaḥ kṣaṇādavinayaikaraso 'bhyasūyāṃ</l>
<l>kurvanmṛgāṅkamukuṭe narakaṃ jagāhe||23||</l>
</lg>
<lg type="verse" xml:id="HV_34_24">
<l>vakṣaḥsthalīlulitahāramṛṇāladaṇḍa-</l>
<l>khaṇḍaḥ prakopamahiṣeṇa vigāhyamānaḥ|</l>
<pb n="441" />
<l>chāyājalaughakalilaḥ kaluṣākulaśrī-</l>
<l>ruddāmavepathurathelvalapalvalo 'bhūt||24||</l>
</lg>
<lg type="verse" xml:id="HV_34_25">
<l>saṃvartakasya karavajraśikhānipāta-</l>
<l>piṣṭāṅgadāṃsaśikharotthitadhūmaketuḥ|</l>
<l>cāmīkarotthamaparaṃ bibharāṃcakāra</l>
<l>keyūrabandhamiva saṃsadi bāhudaṇḍaḥ||25||</l>
</lg>
<lg type="verse" xml:id="HV_34_26">
<l>daṣṭauṣṭhapṛṣṭhavikaṭabhrukuṭīkarāla-</l>
<l>tāmrānanasya karasaṃpuṭapeṣajanmā|</l>
<l>antaḥsthaśeṣaphaṇaratnanidhānabhūmi-</l>
<l>pīṭhe papāta śarabhasya kṛśānuvartiḥ||26||</l>
</lg>
<lg type="verse" xml:id="HV_34_27">
<l>saṃhāramārutadhutapralayāgniheti-</l>
<l>tālūracakraparimaṇḍalacakṣupoccaiḥ|</l>
<l>vindhyāsureṇa bhayakātaradaityadṛṣṭāṃ</l>
<l>caṇḍīṃ ruṣaṃ dhṛtavatā paruṣaṃ jagarje||27||</l>
</lg>
<lg type="verse" xml:id="HV_34_28">
<l>pādābhighātadalitaṃ kṣitipīṭhabandha-</l>
<l>magre 'nusaṃdhirabhasādiva kālacakraḥ|</l>
<l>cakre 'tigāḍhakarasaṃpuṭapiṣṭahāra-</l>
<l>tārāvalīlulitadhūlikaṇāvakīrṇam||28||</l>
</lg>
<lg type="verse" xml:id="HV_34_29">
<l>abhyuttatāma karatāmarasāvamṛṣṭa-</l>
<l>timyallalāṭaphalako 'stamayāya śatroḥ|</l>
<l>ātāmradṛṣṭiratimatsaratastamāla-</l>
<l>nīlacchaviḥ kṛtatamītimiro 'timāyaḥ||29||</l>
</lg>
<pb n="442" />
<lg type="verse" xml:id="HV_34_30">
<l>svedodabinduśabaloṣmavilīnamauli-</l>
<l>viṣpandihemarasamiśratayā lalāṭe|</l>
<l>bhrūbhedarājirajitasya rarāja kopa-</l>
<l>līlāpuraṃdhricaṭulātilakāyamāna||30||</l>
</lg>
<lg type="verse" xml:id="HV_34_31">
<l>preṅkhannakhāṃśuparikalpitakaṇṭhadāma-</l>
<l>durdarśanaḥ parimamarśa kareṇa kopāt|</l>
<l>vajrābhighātavikaṭavraṇabaddhasaṃstha-</l>
<l>vicchinnahārakaṇakarburakānti vakṣaḥ||31||</l>
</lg>
<lg type="verse" xml:id="HV_34_32">
<l>dikcakravālamanaghasmaraghasmarendu-</l>
<l>maulīkṣaṇasmaraṇasaṃbhṛtasaṃbhramārdram|</l>
<l>krodhāgnidīprataratārakatārakākṣa-</l>
<l>kākṣekṣitaṃ na kathamapyaśanairadhākṣīt||32||</l>
</lg>
<lg type="verse" xml:id="HV_34_33">
<l>jṛmbhāvikāsimukhakaṃdaradṛśyamāna-</l>
<l>jihvālataḥ sapadi vihvalayansurārīn|</l>
<l>āvartagahvaraparisphuritapravāla-</l>
<l>vallīkarālajaladhiśriyamāpa dhundhuḥ||33||</l>
</lg>
<lg type="verse" xml:id="HV_34_34">
<l>vajraprabheṇa vikaṭāduraso vilūya</l>
<l>muktāphalastabakadāma vikīrṇamūdhvam|</l>
<l>āsannadeśaracitasthitiśītaraśmi-</l>
<l>tārāpuraṃdhriparivāravilāsamāpat||34||</l>
</lg>
<lg type="verse" xml:id="HV_34_35">
<l>krodhoddhatabhrukuṭibandhakabandhavaktra-</l>
<l>cchāyāndhakāravisaraprasaropaghātam|</l>
<pb n="443" />
<l>cakruḥ karāladaśanāṃśuśikhāsahasra-</l>
<l>śobhābhṛtaḥ sapadi ketumato 'ṭṭahāsāḥ||35||</l>
</lg>
<lg type="verse" xml:id="HV_34_36">
<l>vajrānalo 'pyanalabhāsuraghoradṛṣṭi-</l>
<l>pātairdahanniva jagadgurumatsaraśrīḥ|</l>
<l>smeraḥ savibhramamabibhramadudgatāṃśu-</l>
<l>cakrāhitārkaparidhiṃ karapadmaśākhām||36||</l>
</lg>
<lg type="verse" xml:id="HV_34_37">
<l>tena krudhā dudhuvuṣoddhatamuttamāṅga-</l>
<l>mullāsibhiḥ kanakamaulimarīcicakraḥ|</l>
<l>dṛṣṭavyudastaraviraśmiriva vyadhāyi</l>
<l>saṃbhrāntakhecaragaṇā divasasya lakṣmīḥ||37||</l>
</lg>
<lg type="verse" xml:id="HV_34_38">
<l>saṃbhremuṣā suragaṇena vilokito 'tha</l>
<l>jīmutaketurabhinanditasaṃprahāraḥ|</l>
<l>hārānsalīlamalunāttaruṇārkabimba-</l>
<l>durdarśalocananipītatadātapaśrīḥ||38||</l>
</lg>
<lg type="verse" xml:id="HV_34_39">
<l>mūko 'pi bhrukuṭitaraṅgitaṃ lalāṭaṃ bibhrāṇaḥ karatalatāḍitāṃsakūṭaḥ|</l>
<l>saṃrambhasphuradaruṇekṣamo jagarja krodhāndho badhiritasaptalokamuccaiḥ||39||</l>
</lg>
<lg type="verse" xml:id="HV_34_40">
<l>vivartitādharavikasatkapolabhūrvicintitāhitaraṇalābhaharṣulaḥ|</l>
<l>vikoṣitobhayapuṭaphullatārakāmamarṣaṇo dṛśamanimeṣiṇīṃ dadhau||40||</l>
</lg>
<lg type="verse" xml:id="HV_34_41">
<l>visrabdhamaicchadavasāditavāsavoṃ 'sa-</l>
<l>visraṃsamānavasanaḥ savasāvaseke|</l>
<pb n="444" />
<l>vyaṃsāsuraściramavisrasavisrutāsra-</l>
<l>visrāvanāvasikaraḥ samare visartum||41||</l>
</lg>
<lg type="verse" xml:id="HV_34_42">
<l>prahrādo vikaṭaviṭaṅkadaṃṣṭramāsyaṃ bibhrāṇaḥ karatalatāḍitāṃsakūṭaḥ|</l>
<l>digbhittipratiphalitāṭṭahāsabhāsā saṃhāre hara iva dattasaṃbhramo 'bhūt||42||</l>
</lg>
<lg type="verse" xml:id="HV_34_43">
<l>diksundarīsphuṭanavāṃśukamindugaura-</l>
<l>mānandanirbharamivāriyaśaḥ pipāsuḥ|</l>
<l>vyādādamandamatha kaṃdarakalpamāsya-</l>
<l>mātāmratālu śatadundubhirāttajṛmbham||43||</l>
</lg>
<lg type="verse" xml:id="HV_34_44">
<l>pādāghātairdānavacakrasya tadānīmāpātālaṃ dṛṣṭagabhīrātanurandhrā|</l>
<l>sāsūyasya krodhavaśādindukirīṭe pusphoṭa kṣmā rauravapātārthamivārāt||44||</l>
</lg>
<lg type="verse" xml:id="HV_34_45">
<l>siṃhāsanādasahanaḥ sahasojjhihāsu-</l>
<l>rutsāhasāhasarasena sahasramāyaḥ|</l>
<l>haṃsāṃsahārihasitaḥ sahasārihiṃsā-</l>
<l>sajjāhavo yudhi jaharṣa jahāsa coccaiḥ||45||</l>
</lg>
<lg type="verse" xml:id="HV_34_46">
<l>saṃrambhaghoratarahuṃkṛtidhūmaketu-</l>
<l>hetisphuliṅganikarairaśaniprabhasya|</l>
<l>pratyūyire sapadi hāralatā muhūrta-</l>
<l>mātāmraratnikarairiva dānavānām||46||</l>
</lg>
<lg type="verse" xml:id="HV_34_47">
<l>kṛtabhuvanavināśāśaṅkahuṃkāragarbhāḥ</l>
<l>sapadi paruṣaroṣaviṣkṛteḥ sūciromṇaḥ|</l>
<l>madhukarakulanīlacchāyatastārakāgrā-</l>
<l>jjalabhṛta iva vidyunniṣpapātojjvalārciḥ||47||</l>
</lg>
<pb n="445" />
<lg type="verse" xml:id="HV_34_48">
<l>gīrvāṇarājapṛtanāḥ savicittavīrya-</l>
<l>sārastadāhavanirargalacittavṛttiḥ|</l>
<l>nācintayatkurucamūriva pāṇḍusūnu-</l>
<l>ruccāvacāstracaturo yudhi vipracittiḥ||48||</l>
</lg>
<lg type="verse" xml:id="HV_34_49">
<l>kulagirigarimasthānalpakāyo 'timāyaḥ</l>
<l>karakuliśatalenāsphālayanbhūtadhātrīm|</l>
<l>gurutarabharatāmyaddiggajaskandhapīṭhī-</l>
<l>luṭhitavidhurasaṃsthārugṇabandhāṃ cakāra||49||</l>
</lg>
<lg type="verse" xml:id="HV_34_50">
<l>cakṣmāyire kṣitibhṛtaḥ karapiṣṭahāra-</l>
<l>muktāśilāśakalakarkaśaśarkarābhiḥ|</l>
<l>abhyāhatāḥ kṣaya ivāsuracakravāla-</l>
<l>niḥśvāsadurdharasamīraparamparābiḥ||50||</l>
</lg>
<lg type="verse" xml:id="HV_34_51">
<l>saṃkṣobhavibhramaviśīrṇavikīrṇahāra-</l>
<l>muktāphalācchakarakākaṇacakravālam|</l>
<l>abhyutpatadditisutastanayitnucakra-</l>
<l>mākrāntakṛtsnabhuvanatritayaṃ tadāsīt||51||</l>
</lg>
<lg type="verse" xml:id="HV_34_52">
<l>karatalamalanotthaṃ mantharībhūtabhānu-</l>
<l>prabhamanalamanalpajvālamālākarālam|</l>
<pb n="446" />
<l>sakalamamaravaṃśaṃ dagdhumutpādayantu</l>
<l>kṣayataraṇidurīkṣyaścukṣubhe kāñcanākṣaḥ||52||</l>
</lg>
<lg type="verse" xml:id="HV_34_53">
<l>bibhratyudarataramānasadṛśyamūka-</l>
<l>śailakṣamārabhasalaṅghanadurdharatvam|</l>
<l>mattā valīmukhavarūthavatīva dṛṣṭa</l>
<l>daityādhirājagurumatsaravikrīyāsīt||53||</l>
</lg>
<lg type="verse" xml:id="HV_34_54">
<l>teṣāmarociṣata cūrṇitapadmarāga-</l>
<l>ratnāṅgadaprakarapāṭaladhūlidigdhāḥ|</l>
<l>spaṣṭāṭṭahāsacalitātanusaṃdhibandha-</l>
<l>viṣyandisāndrarudhirā iva digvibhāgāḥ||54||</l>
</lg>
<lg type="verse" xml:id="HV_34_55">
<l>kalmāṣitāmbaratalāḥ pralayāvatāra-</l>
<l>śaṅkākulīkṛtajagattrayadṛśyamānāḥ|</l>
<l>ulkālatā vavṛṣire vṛṣarājaketu-</l>
<l>saṃrambhabhāurasurāhitadṛṣṭipātaiḥ||55||</l>
</lg>
<lg type="verse" xml:id="HV_34_56">
<l>viṣyandamānaparipītavipakṣakhaḍga-</l>
<l>dhārānipātasalilā iva dānavānām|</l>
<l>svdāmbuśīkaramuco vibabhurviśāla-</l>
<l>vakṣaḥsthalīṣu vikaṭavraṇakaṃdaraughāḥ||56||</l>
</lg>
<lg type="verse" xml:id="HV_34_57">
<l>āsannasaṃyugatayā sumanībabhūvu-</l>
<l>ruccaistarāṃ jahasurāhasatāṃsakūṭān|</l>
<pb n="447" />
<l>hārāṃśca cakṣudurudasthurathāsanebhyo</l>
<l>mṛtyorapi kṣabhiyo na śaśaṅkire 'nye||57||</l>
</lg>
<lg type="verse" xml:id="HV_34_58">
<l>sabrahmadhūrjaṭiharīṃstridaśāṃstṛṇāya</l>
<l>vispaṣṭamatsaradhiyo yudhi manyamānāḥ|</l>
<l>daityādhipāścakamire kamalāsanāṇḍa-</l>
<l>mutplutya pāṭayitumutkaṭaroṣarūkṣāḥ||58||</l>
</lg>
<lg type="verse" xml:id="HV_34_59">
<l>tai rāhukopajanitapratipakṣapakṣa-</l>
<l>saṃhārabhītibirapākṛtadhairyabandhaiḥ|</l>
<l>āsthānyasau surariporbibharāṃcakāra</l>
<l>durdharṣatāṃ yadupateriva vṛṣṇisainyaiḥ||59||</l>
</lg>
<lg type="verse" xml:id="HV_34_60">
<l>itthaṃ ruṣendhanavinākṛtamapyadhūma-</l>
<l>mūrdhvekṣaṇaṃ smarariporiva dagdhakāmam|</l>
<l>jajvāla dānavasadaḥ pralayārkabimba-</l>
<l>durdarśaghoraghaṭitānalatārakaṃ tat||60||</l>
</lg>
<lg type="verse" xml:id="HV_34_61">
<l>vidadhruvasare 'tra daityacakrapralayaparisphuṭapaiśunotthitāni|</l>
<l>sakalabhuvanamaṇḍale 'pyasaktaṃ bhayamanimittaśatāni dāruṇāni||61||</l>
</lg>
<lg type="verse" xml:id="HV_34_62">
<l>pratidinamapavargadvārarandhrādamandaṃ</l>
<l>dinakṛta iva bimbādargalādīrghadaṇḍāḥ|</l>
<pb n="448" />
<l>pratikakubhakalkāḥ peturulkāḥ kṣayāgne-</l>
<l>rbhuvanadahanahelāsūtrapātāyamānāḥ||62||</l>
</lg>
<lg type="verse" xml:id="HV_34_63">
<l>tvaṣṭṭaṭaṅkaghaṭanānikuṭṭitagrāvasāravikaṭāsthisaṃbhavam|</l>
<l>dhūmarāśimiva bhānumaṇḍale lagnamaikṣata kabandhamāsuram||63||</l>
</lg>
<lg type="verse" xml:id="HV_34_64">
<l>nirgacchanrajanikarasya bimbamadhyādutpātaprasaravaśna dhūmadaṇḍaḥ|</l>
<l>vaidagdhīṃ kuvalayadāmanīlabhāsaḥ khaḍgasya vyadhita vilagnadattamuṣṭeḥ||64||</l>
</lg>
<lg type="verse" xml:id="HV_34_65">
<l>utpātadhumamalinairnijakopacakra-</l>
<l>garbhacyutaiḥ pariṇatiṃ samupeyivadbhiḥ|</l>
<l>akīryatāśu kamalāsanapuṇḍarīka-</l>
<l>bījairivāmbaratalaṃ grahacakravālaiḥ||65||</l>
</lg>
<lg type="verse" xml:id="HV_34_66">
<l>abhimukhapatināśāśaṅkayeva pradīptaṃ</l>
<l>viviśuranalamāśā dāhayuktyā tadānīm|</l>
<l>sphuritavikaṭaketuvyāptadikcakravālaṃ</l>
<l>gaganamapi bhaviṣyatsaṃyugacchāyamāsīt||66||</l>
</lg>
<lg type="verse" xml:id="HV_34_67">
<l>kṣubhitaviṣamaveloddāmaratnākarāṇi</l>
<l>k.ayataruṇiruco nājīgaṇaṃstāni daityāḥ|</l>
<l>pratikakubhamakāṇḍoḍḍāmarākhaṇḍalaśrī-</l>
<l>haraṇarabhasakaṇḍūcaṇḍadordaṇḍakhaṇḍāḥ||67||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye andhakārasurabhākṣobho nāma
catustriṃśaḥ sargaḥ||
</p>
</div>
<div n="35" type="chapter">
<pb n="449" />
<p>
pañcatriṃśaḥ sargaḥ
</p>
<lg type="verse" xml:id="HV_35_1">
<l>ityahitatribhuvanakṣayasaṃbhramārti</l>
<l>dikcakravālagaganakṣitigocareṣu|</l>
<l>utpātaviplavaśateṣu samudbhavatsu</l>
<l>tasminkṣaṇe pralayaśaṃsiṣu dānavānām||1||</l>
</lg>
<lg type="verse" xml:id="HV_35_2">
<l>saṃrambhagarbhauruniḥśvasitānilottha-</l>
<l>dhūmacchaṭābhirasurādhipamaṇḍaleṣu|</l>
<l>medhāvalībhirabhitaḥ sthagayatsu loka-</l>
<l>saṃvartadurdinamukheṣviva digvibhāgan||2||</l>
</lg>
<lg type="verse" xml:id="HV_35_3">
<l>daṣṭauṣṭhapaṭṭavikaṭabhrukuṭīvibhaṅga-</l>
<l>māveganirdhutaśiraḥ smaravairidūtam|</l>
<l>paśyatsu jihmamanalolbaṇadṛṣṭipāta-</l>
<l>pluṣṭaprakīrṇakaśikhaṃ ditijādhipeṣu||3||</l>
</lg>
<lg type="verse" xml:id="HV_35_4">
<l>antaḥprakopadahanoddhatahetidāha-</l>
<l>bhītyeva kaṇṭhavikacotpalamālikāsu|</l>
<l>vakṣaḥsthalīnikaṣaṇotthakṛśānudhūma-</l>
<l>vyājātpalāyanaparāyaṇatāṃ gateṣu||4||</l>
</lg>
<lg type="verse" xml:id="HV_35_5">
<l>adyaiva te 'stu nidhanaṃ sadasītyaśakla-</l>
<l>kliṣṭākṣaraṃ nigadataḥ kramayogaśūnyam|</l>
<l>saṃtarjayatsu taralīkṛtatarjanīka-</l>
<l>mitthaṃ gaṇādhipatimāhavadurmadeṣu||5||</l>
</lg>
<lg type="verse" xml:id="HV_35_6">
<l>saṃrambhagāḍhavalitāṅgulipallavāgra-</l>
<l>murdgūrya muṣṭimapareṣu ruṣabhihantum|</l>
<pb n="450" />
<l>utthāya daṣṭavikaṭauṣṭhamavadhyadūta-</l>
<l>buddhdyā śanairupaviśatsu nijāsaneṣu||6||</l>
</lg>
<lg type="verse" xml:id="HV_35_7">
<l>anyeṣu dhīralalitasthiti kṛtyavastu-</l>
<l>cintāpraveśavivaśīkṛtaśemuṣīkam|</l>
<l>saṃrambhaśūnyamamarāriṣu nistaraṅga-</l>
<l>bhaṅgormimālisadṛśīṃ śriyamāśriteṣu||7||</l>
</lg>
<lg type="verse" xml:id="HV_35_8">
<l>premānubandhiparimārjanalagnarāja-</l>
<l>lakṣmīdukūlapaṭallavavibhramābhiḥ|</l>
<l>vibhrājitena nakhadīdhitimañjarībhi-</l>
<l>rākramya pādaphalakaṃ caraṇena haimam||8||</l>
</lg>
<lg type="verse" xml:id="HV_35_9">
<l>cetoharasmitavikāsikapolabhitti-</l>
<l>bhrūkṣepalolalalitāṅgulihastaceṣṭam|</l>
<l>candrāṃśugaurarucikalpalatādukūla-</l>
<l>paryaṅkabandhavikaṭonnatapīnavakṣāḥ||9||</l>
</lg>
<lg type="verse" xml:id="HV_35_10">
<l>daityādhipo mukharitākhiladiṅmukhena</l>
<l>vākyena dānavacamūpatikarṇakukṣīn|</l>
<l>āpūrayanpralayamegha ivādrirandhra-</l>
<l>bhāgānviśeṣasparuṣākṣaramityavādīt||10|| </l>
</lg>
<p xml:id="HV_35_10p">
(daśabhiḥ kulakam)
</p>
<lg type="verse" xml:id="HV_35_11">
<l>kiṃ sāṃprataṃ taraladūtavacaḥprapañcai-</l>
<l>rebhiḥ kilākulitasattvadhiyaḥ stha daityāḥ|</l>
<l>saṃbhāvyate śikhariṇāṃ nahi mugdhapattri-</l>
<l>śabdaśrutikṣubhitakesarikaṃdaratvam||11||</l>
</lg>
<pb n="451" />
<lg type="verse" xml:id="HV_35_12">
<l>etena dūtavacasāpi vijṛmbhamāṇa-</l>
<l>saṃrambhametadavalokya surāricakram|</l>
<l>śaṅke kulācalakulaṃ kalaviṅkapota-</l>
<l>parysapakṣapavanāhatibaddhakampam||12||</l>
</lg>
<lg type="verse" xml:id="HV_35_13">
<l>yadbālabhāvasulabhaṃ śaśalakṣmamauli-</l>
<l>dūto 'bhyadhādayamaśaṅkitacittavṛttiḥ|</l>
<l>vaktuṃ kṣamaṃ pitṛgṛhe tadaśeṣameva</l>
<l>śrotāsti yatra rabhasena sa mātṛvargaḥ||13||</l>
</lg>
<lg type="verse" xml:id="HV_35_14">
<l>trailokyasāragurudhāma sadaḥ kilaita-</l>
<l>nnaiva smaśānamaśivātma śivāśavāḍhyam|</l>
<l>daityā ime ripukulācalacakravāla-</l>
<l>niṣpeṣakalpamaruto na gaṇaplavaṃgāḥ||14||</l>
</lg>
<lg type="verse" xml:id="HV_35_15">
<l>daityādhirājavinipātavibhīṣikābhi-</l>
<l>rabhyetya bhāyayasi dūta diteḥ sutānyat|</l>
<l>tadvyāhataṃ laghughanāghanamuktatoya-</l>
<l>dhārābhireti na yataḥ śamamaurvavahniḥ||15||</l>
</lg>
<lg type="verse" xml:id="HV_35_16">
<l>nirjitya saṃyugamukhe surarājacakra-</l>
<l>mapyātmasājjagadakāri yadaiva daityaiḥ|</l>
<l>kvāsau tadā samabhavatkathayendumauliḥ</l>
<l>skando 'thava kva nu gaṇāḥ kva nu te kva nandī||16||</l>
</lg>
<lg type="verse" xml:id="HV_35_17">
<l>āśvāsayannasilatāvanatālavṛnta-</l>
<l>vātairnṛsiṃhanakharakṣatavigrahāṃ ye|</l>
<pb n="452" />
<l>lakṣmīṃ punarditijarājakulasya kāla-</l>
<l>daṇḍapracaṇḍaparipīvarabāhudaṇḍāḥ||17||</l>
</lg>
<lg type="verse" xml:id="HV_35_18">
<l>kiṃ tairna nandanagatairdayitājanasya</l>
<l>gīrvāṇapauruṣamiva svarucā hasantī|</l>
<l>āpānabandhamuditairapanidraratna-</l>
<l>puṣpāvataṃsaracanā kriyate 'surendraiḥ||18||</l>
</lg>
<p xml:id="HV_35_18p">
(yugalakam)
</p>
<lg type="verse" xml:id="HV_35_19">
<l>kiṃ vāvalokanakutūhalibhistrilokyā-</l>
<l>māruhya bāhujitadevavimānavīthīḥ|</l>
<l>nābhrāmyatāsurabhaṭaiḥ samarāttagandha-</l>
<l>gandharvakiṃpuruṣagītavinodyamānaiḥ||19||</l>
</lg>
<lg type="verse" xml:id="HV_35_20">
<l>māṇikyapuṣpabharamantharakalpavalī-</l>
<l>līlāgṛhodaragatairharadūta daityaiḥ|</l>
<l>kiṃ nānvabhūyata vidagdhavilāsadigdha-</l>
<l>mugdhārivāravanitāratakelilīlā||20||</l>
</lg>
<lg type="verse" xml:id="HV_35_21">
<l>kiṃ vā na vibhramavibhūṣitadaityanārī-</l>
<l>hastāravindapadadurlalito gṛhāntaḥ|</l>
<l>adhyāvasankaravimṛṣṭakalaṅka eti</l>
<l>yāthārthyameva gṛhacandra iti sma candraḥ||21||</l>
</lg>
<lg type="verse" xml:id="HV_35_22">
<l>kiṃ vāvarodhanavadhūdayitatvapakṣa-</l>
<l>pātātsuraiḥ satatasaṃnihitīkṛtārkāḥ|</l>
<l>svādhīnavallabhatayā pratipannahāri-</l>
<l>hāsā vyalokiṣata no na gṛhāmbujinyaḥ||22||</l>
</lg>
<pb n="453" />
<lg type="verse" xml:id="HV_35_23">
<l>piṅgasphuratkiraṇakesaraśāritāśā-</l>
<l>smerasya no kimupadīkriyate surendraiḥ|</l>
<l>utkhātaśeṣaphaṇabhṛtphaṇacakravāla-</l>
<l>māṇikyapuṣparacitā mama maṅgalasrak||23||</l>
</lg>
<lg type="verse" xml:id="HV_35_24">
<l>vispaṣṭasaṃhṛtanirargalasaptaloka-</l>
<l>pūrapragalbharasitā mṛdumañjugarjāḥ|</l>
<l>kiṃ me na yāmapaṭahatvamavāpnuvanti</l>
<l>saudāmnīkanakakoṇabhṛtaḥ kṣayābdāḥ||24||</l>
</lg>
<lg type="verse" xml:id="HV_35_25">
<l>prāleyaśailataṭakānanadevatābhi-</l>
<l>rabhyetya no mṛgamadāgurukuṅkumena|</l>
<l>saṃpādyate kimavarodhavadhūjanasya</l>
<l>daityādhirājapuri vibhramamaṇḍanaśrīḥ||25||</l>
</lg>
<lg type="verse" xml:id="HV_35_26">
<l>daityādhipairyudhi jitasya mṛṇālasūtra-</l>
<l>garbhe sthitirbhayavaśatpunaratra mā bhūt|</l>
<l>nonmūlitāḥ kimamarādhiopateritīva</l>
<l>maddantibhirbhavanakānanapaṅkajinyaḥ||26||</l>
</lg>
<lg type="verse" xml:id="HV_35_27">
<l>kiṃ vā vighaṭṭanavirugṇasuparṇaketu-</l>
<l>nābhīhradāmbujajaradbisadaṇḍakhaṇḍaiḥ|</l>
<l>daityairapuṣyata mama vyapahṛtya harmya-</l>
<l>vāpīṣu na druhiṇadhoraṇahaṃsapaṅktiḥ||27||</l>
</lg>
<lg type="verse" xml:id="HV_35_28">
<l>vispaṣṭabhaṅgalaghucāpalatāparītaḥ</l>
<l>sa śrīphalaikarasiko harirāhavāgre|</l>
<pb n="454" />
<l>sthairyaṃ bibharti kuta eva viśaṅkaṭeṣu</l>
<l>daityādhirājakaravālalatāgṛheṣu||28||</l>
</lg>
<lg type="verse" xml:id="HV_35_29">
<l>cintābharānatamukhapratibimbalagna-</l>
<l>lolaikakuṇḍalasitetararatnakhaṇḍam|</l>
<l>tasyācireṇa dayitā vahati stanaṃ 'srī-</l>
<l>rviśrāntaṣaṭcaraṇacakramivāravindam||29||</l>
</lg>
<lg type="verse" xml:id="HV_35_30">
<l>lakṣmyā bhaviṣyati raṇe bhayabaddhakampa-</l>
<l>lolāṅguliślathagṛhītakarālanālam|</l>
<l>visraṃsi sāndradalamaṇḍalapakṣmakhaṇḍa-</l>
<l>mutkarṇikaṃ tadapi vibhramapuṇḍarīkam||30||</l>
</lg>
<lg type="verse" xml:id="HV_35_31">
<l>pratyagramecakarucirvikarālalola-</l>
<l>kallolapīvarakarāhatapuṣkaraśrīḥ|</l>
<l>svacchandameva cakṛṣe sahasāśu yena</l>
<l>sīrāṅkuśena kariṇīva kalindakanyā||31||</l>
</lg>
<lg type="verse" xml:id="HV_35_32">
<l>saṃkhye jitasya halino 'pi mayaiti tasya</l>
<l>nūnaṃ trapābharavhastatayottamāṅgam|</l>
<l>antarnigūḍhamaṇiśāraśiraḥsahasra-</l>
<l>bhārātigauravavaśādiva bandhuratvam||32|| </l>
</lg>
<p xml:id="HV_35_32p">
(yugalakam)
</p>
<lg type="verse" xml:id="HV_35_33">
<l>krīḍāpatattrirabhasotthajighṛkṣayārā-</l>
<l>tkṣipto mayāpi vinatātanayasya tasya|</l>
<l>pāśaḥ prasādanavilagnabhujaṃgabhoga-</l>
<l>līlāṃ puraiti caraṇāṅgulikoṭilagnaḥ||33||</l>
</lg>
<pb n="455" />
<lg type="verse" xml:id="HV_35_34">
<l>kodaṇḍamaṇḍalakaṭukvaṇitaṃ madīya-</l>
<l>māyodhane śrutavato hṛdayātsmarāreḥ|</l>
<l>dhairyaṃ gamiṣyati niruddhaśarīrabhīru-</l>
<l>cittasthabhītipariṇāmavaśādivoccaiḥ||34||</l>
</lg>
<lg type="verse" xml:id="HV_35_35">
<l>kodaṇḍamandaragiriśravaṇāntakṛṣṭa-</l>
<l>maurvīkṛtāhighaṭitonnatapṛṣṭhabhāgaḥ|</l>
<l>yasyācyuto 'pyabhidaduṣṇamarīcibimba-</l>
<l>durdarśabhāsuramukhastripuraṃ pṛṣatkaḥ||35||</l>
</lg>
<lg type="verse" xml:id="HV_35_36">
<l>muñcanti śātravavadhūnayanāravinda-</l>
<l>mālāḥ karāhatapayodharamaṇḍalāgram|</l>
<l>adyāpi dīpitapuratrayatāyamāna-</l>
<l>dhūmābhighātaghaṭanādiva yasya bāṣpam||36||</l>
</lg>
<lg type="verse" xml:id="HV_35_37">
<l>ālambitāṃ karajakūṭaśikhāvidaṣṭa-</l>
<l>tārāgaṇāṃ vapuṣi vīkṣya mṛgendrakṛttim|</l>
<l>yasyojjhitaḥ śucimarīcicayaścakāsti</l>
<l>bhītyeva lakṣmahariṇena kirīṭacandraḥ||37||</l>
</lg>
<lg type="verse" xml:id="HV_35_38">
<l>ūrdhvekṣaṇānalamanindhanamapyavaimi</l>
<l>dhatte mayā yudhi haraḥ sa vijīyamānaḥ|</l>
<l>roṣānubandhamalinālikapaṭṭapṛṣṭha-</l>
<l>niṣṭhyūtdhūmaśabalīkṛtavisphuliṅgam||38|| </l>
</lg>
<p xml:id="HV_35_38p">
(cakkalakam)
</p>
<lg type="verse" xml:id="HV_35_39">
<l>ākūṇitekṣaṇamukhasya kṛpāṇayaṣṭi-</l>
<l>reṣā raṇeṣu patitorasi candramauleḥ|</l>
<pb n="456" />
<l>hārīkṛtoragaphaṇāmaṇiśāṇakoṇa-</l>
<l>kāṣakrameṇa masṛṇībhavati kṣaṇānnaḥ||39||</l>
</lg>
<lg type="verse" xml:id="HV_35_40">
<l>paśyasyavaśyamacireṇa vikhaṇḍyamāna-</l>
<l>dordaṇḍadarparabhasasya mayā raṇeṣu|</l>
<l>śyāmāyamānamalikekṣaṇavahnidhūma-</l>
<l>cchāyāvilaṅghitamivānanaminduauleḥ||40||</l>
</lg>
<lg type="verse" xml:id="HV_35_41">
<l>āpātajarjaritajahnusutājalaugha-</l>
<l>nirmṛṣṭalāñchanakalaṅka ivācchalekhaḥ|</l>
<l>haste yaśoṅkura ivaiti purā harasya</l>
<l>helā jayena mama so 'pi kirīṭacandraḥ||41||</l>
</lg>
<lg type="verse" xml:id="HV_35_42">
<l>āyodhane 'pi vijitasya mayā smarāre-</l>
<l>rūrdhvekṣaṇānalaśikhābhihato lalāṭe|</l>
<l>pāṇiḥ puraiti ghaṭanāṃ nakhakoṭiraśmi-</l>
<l>saṃdehitāmalakirīṭaśaśāṅkakhaṇḍaḥ||42||</l>
</lg>
<lg type="verse" xml:id="HV_35_43">
<l>pīnāntarālaparivartitamatkṛpāṇa-</l>
<l>cchāyānubandhabahalacchavikālakūṭam|</l>
<l>kaṇṭhaṃ bibharti na cirādiva saṃbhramārta-</l>
<l>śailādhirājatanayekṣitamindumauliḥ||43||</l>
</lg>
<lg type="verse" xml:id="HV_35_44">
<l>cakrīkṛtātanudhanurguṇaguñjitena</l>
<l>saṅgrāmamūrdhni mayi rundhati śailakuñjān|</l>
<pb n="457" />
<l>jihretu tasya hṛdayaṃ tanulagnabhīru-</l>
<l>cittārdhabhāgaviditacyutadhairyabandham||44||</l>
</lg>
<lg type="verse" xml:id="HV_35_45">
<l>nirdhautakajjalalavāmapi baddhaghora-</l>
<l>mūrchāndhakāragahanāṃ ruditena gaurī|</l>
<l>nyastāñjanāmiva vidhāsyati pakṣmapaṅkti-</l>
<l>rudvṛttatārakamayūkhaśikhāvalībhiḥ||45||</l>
</lg>
<lg type="verse" xml:id="HV_35_46">
<l>cintāgṛhītadayitāśithilopagūḍha-</l>
<l>kaṇṭhasya manyubharaduḥsthitacittavṛtteḥ|</l>
<l>śayyāntare sairidivaiṣyati bhaṅgamaśu</l>
<l>sā vartanī rasikatānugatā smarāreḥ||46||</l>
</lg>
<lg type="verse" xml:id="HV_35_47">
<l>tāraṃ śarāsanaguṇakvaṇitaṃ bhayena</l>
<l>saṃstambhitaśravaṇatālamudañcitākṣāḥ|</l>
<l>ākarṇayantu samare mama janmasāma-</l>
<l>ghoṣodayātirabhasādiva diggajendrāḥ||47||</l>
</lg>
<lg type="verse" xml:id="HV_35_48">
<l>grāsīkṛtākhilajagattritayo 'dhunaiva</l>
<l>sāndrāndhakāramalināmasurādhināthāḥ|</l>
<l>kiṃ dhūmavartimiva tāmapi kālarātri-</l>
<l>mekaḥ pibāmi bhavatāmadhunā purastāt||48||</l>
</lg>
<lg type="verse" xml:id="HV_35_49">
<l>nighnannakheṭakhaṭakāmukhahastakṛṣṭa-</l>
<l>maurvīvinirgalavinirgatamārgaṇaughaiḥ|</l>
<pb n="458" />
<l>tāṃ revatīmapi khaṭākhumavaimi saṃkhya-</l>
<l>mārge 'tiśuṣkamalinacchavidehayaṣṭim||49||</l>
</lg>
<lg type="verse" xml:id="HV_35_50">
<l>āropya kiṃ punarapi bhramamuṣṇaraśmi-</l>
<l>bimbaṃ krameṇa harihetijigīṣayaikaḥ|</l>
<l>ṭaṅkābhighātavinikuṭṭitatanniśāta-</l>
<l>tejaśchaṭābhiraparaṃ ghaṭayāmi cakram||50||</l>
</lg>
<lg type="verse" xml:id="HV_35_51">
<l>māṇikyakandukamivoṣṇamarīcibimba-</l>
<l>māsphoṭya pāṇikamalena salīlametat|</l>
<l>kurve tadīyaśikhigarbhamayūkhatāmra-</l>
<l>mārūḍhapākamiva kiṃ kṣitipīṭhapṛṣṭham||51||</l>
</lg>
<lg type="verse" xml:id="HV_35_52">
<l>abhyāhatā nipatatā karavālamegha-</l>
<l>dhārājalena gurusaṃgaradurdineṣu|</l>
<l>muñcantu tāvadadhunā cirasaṃbhṛtaṃ ta-</l>
<l>mūṣmāṇamunnatijuṣaḥ pratipakṣaśailāḥ||52||</l>
</lg>
<lg type="verse" xml:id="HV_35_53">
<l>muktāśilāśakalakomalabhāsi bāla-</l>
<l>bhāre 'stu duḥkhavidhurā camarīva tāvat|</l>
<l>ucchrāyi daityapatikīcakacakravāla-</l>
<l>bhagne 'dhunā yaśasi nirjaravaṃśalakṣmīḥ||53||</l>
</lg>
<lg type="verse" xml:id="HV_35_54">
<l>gāmbhīryarecitamanūrjitakaiṭabhāri-</l>
<l>tāpānubandhavisaratvamabhīkṣṇamāptam|</l>
<pb n="459" />
<l>tatstokameva surasainyamavaimi tāva-</l>
<l>dāyodhane 'tra marumārgajalāyamānam||54||</l>
</lg>
<lg type="verse" xml:id="HV_35_55">
<l>manye nisargamahatāṃ hṛdayeṣu pūrva-</l>
<l>micchaiva niṣpratighatāmanaghāṃ vahantī|</l>
<l>paścādupāyaghaṭanā sakaleṣu kṛtya-</l>
<l>vastuṣvananyasadṛśīmupayāti siddhim||55||</l>
</lg>
<lg type="verse" xml:id="HV_35_56">
<l>vispaṣṭamuṣṭighaṭanāguṇayogabhāja-</l>
<l>stīkṣṇīkṛtā bhaṭajanena kṛpāṇapaṭṭāḥ|</l>
<l>kāryaprāndhaghaṭanāvahitaiḥ sunīti-</l>
<l>margāśca bhīruhṛdayairnanu saprapañcāḥ||56||</l>
</lg>
<lg type="verse" xml:id="HV_35_57">
<l>yasminnisargamahatāṃ caramaḥ prakṛṣṭa-</l>
<l>mārambhamādyamatiśeta iha prayatnaḥ|</l>
<l>taṃ tāratamyabharasaṃbhṛtijṛmbhamāṇa-</l>
<l>saṃrambhaśūnyaphalamādriyate 'vidagdhaḥ||57||</l>
</lg>
<lg type="verse" xml:id="HV_35_58">
<l>aurjityamujjhitavatāṃ bata vītaśaṅkaṃ</l>
<l>kāryaṃ kariṣyati ca nītiviṣūcikā vaḥ(cet)|</l>
<pb n="460" />
<l>vandhyāsutaḥ śaśaviṣāṇadhanurvidhāya</l>
<l>mokṣyatyavaśyamacireṇa sa nākabāṇān||58||</l>
</lg>
<lg type="verse" xml:id="HV_35_59">
<l>vispaṣṭaluttha(ṇṭha)nakathāṃ vijahīta nīti-</l>
<l>kanthāmamantharaparākramamārgapanthāḥ|</l>
<l>tandrālubhirna sulabha nanu dhairyaśaurya-</l>
<l>śauṭīryahāryahṛdayā kvacideva lakṣmīḥ||59||</l>
</lg>
<lg type="verse" xml:id="HV_35_60">
<l>nūnaṃ malīmasapayodharamaṇḍalāsu</l>
<l>jātāsu dikṣviva vipakṣanitambinīṣu|</l>
<l>saṃprāpyate madhujiteva viṭaṅkaratna-</l>
<l>paryaṅkaśeṣaghaṭitena mayāpi nidrā||60||</l>
</lg>
<lg type="verse" xml:id="HV_35_61">
<l>kṛpaṇavirutilagnā rātriśobhādhare 'smi-</l>
<l>nnabhipatati tamisrā dhūsare matkṛpāṇe|</l>
<l>virahavidhuracetāḥ pārśvamutsrakṣyati drā-</l>
<l>ktuhinaśikharikanyā cakravākīva bhartuḥ||61||</l>
</lg>
<lg type="verse" xml:id="HV_35_62">
<l>ityāvirbhūtadarpaprasaramabhidadhatyandhake baddhamanyā-</l>
<l>vālakṣyāntarvivakṣāsphuradadharapuṭaścukṣubhe kāñcanākṣaḥ|</l>
<l>ratnaprālambamālāmalakiraṇaśikhānirjharāmbhaśchaṭābhi-</l>
<l>rbibhrannirvāpyamāṇātanukuliśaśikhiploṣamuccairivoraḥ||62||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye andhakāsuravyāhāro nāma
pañcatriṃśaḥ sargaḥ||
</p>
</div>
<div n="36" type="chapter">
<pb n="461" />
<p>
ṣaṭtriṃśaḥ sargaḥ|
</p>
<lg type="verse" xml:id="HV_36_1">
<l>bibhratkalindatanayāmiva candramauli-</l>
<l>līlādhṛtatridaśanirjhariṇīrṣyayārāt|</l>
<l>śyāmīkṛtārkakaracakrakirīṭakūṭa-</l>
<l>koṭisphuranmarakatāṃśuśikhena mūrdhnā||1||</l>
</lg>
<lg type="verse" xml:id="HV_36_2">
<l>dolāyamānamaṇikuṇḍalakoṭilagna-</l>
<l>ratnāṃśupuñjaparipiñjaritāvataṃsaḥ|</l>
<l>asaṃsthalena vikaṭāṃsataṭe 'bhihatya</l>
<l>vyaṃsāsuraṃ sa nikaṭasthitamityavādīt||2|| </l>
</lg>
<p xml:id="HV_36_2p">
(yugalakam)
</p>
<lg type="verse" xml:id="HV_36_3">
<l>he daityanātha kimavastuvijṛmbhamāṇa-</l>
<l>saṃrambhamityabhidadhāsi vibhinnadhairyaḥ|</l>
<l>tiṣṭhatsu dānabhaṭeṣvapi saṃyugājñā-</l>
<l>lābhonmukheṣu dalitārikulācaleṣu||3||</l>
</lg>
<lg type="verse" xml:id="HV_36_4">
<l>tatsveva saṃnihitadiggjagaṇḍabhitti-</l>
<l>viṣpandamānamadapaṅkakṛtāṅkureṣu|</l>
<l>daityendrabāhuṣu ripukṣayakālarātri-</l>
<l>mālambate tava karaḥ karavālavallīm||4||</l>
</lg>
<lg type="verse" xml:id="HV_36_5">
<l>pārśve vilokayasi kiṃ bhrukuṭiṃ vidhāya</l>
<l>kopātsavepathukaraḥ kuliśaṃ jighṛkṣuḥ|</l>
<l>tatkāryameṣa kurute tava bāhureva</l>
<l>helāvirugṇasakalāhitaśailacakraḥ||5||</l>
</lg>
<lg type="verse" xml:id="HV_36_6">
<l>āyodhayatyadhikamekatamāpi kāci-</l>
<l>dalpāpi te bhaṭavarūthavatī vipakṣam|</l>
<pb n="462" />
<l>paryaptimeti śikhinaḥ samiduddhatasya</l>
<l>dagdhuṃ sphuliṅgakaṇikāpi samāsajantī||6||</l>
</lg>
<lg type="verse" xml:id="HV_36_7">
<l>medhāsitastava bhujo nanu mekalādriḥ</l>
<l>keyūrameṣa śikharaṃ vikaṭaṃ bibharti|</l>
<l>nistriṃśayaṣṭiriyamatra viṭaṅkasīmni</l>
<l>hālāhalolbaṇalatā vidadhāti moham||7||</l>
</lg>
<lg type="verse" xml:id="HV_36_8">
<l>satyaṃ tvameva sakalaṃ surarājacakra-</l>
<l>mekaḥ kṣaṇāddalayituṃ samare samarthaḥ|</l>
<l>bhasmīkarotu vaḍavānalamantareṇa</l>
<l>kallolakāṇḍakalilaṃ ka ivāmbu sindhoḥ||8||</l>
</lg>
<lg type="verse" xml:id="HV_36_9">
<l>tejastvayā niśitamārgaṇaṭaṅkaghātai-</l>
<l>stvaṣṭreva śātitamanargalamiddhadhāmnaḥ|</l>
<l>āropitasya samarabhramamātatāyi-</l>
<l>lokasya dīptataramāracitaṃ ca cakram||9||</l>
</lg>
<lg type="verse" xml:id="HV_36_10">
<l>ākarṇitena vacasā bhavato bibharmi</l>
<l>yatsatyamutpulakapūrabharāṃ svamūrtim|</l>
<l>ko 'pyeṣa śabdamahimā jaladasya yena</l>
<l>ratnāṅkuraprasavameti vidūrabhūmiḥ||10||</l>
</lg>
<lg type="verse" xml:id="HV_36_11">
<l>vākyaṃ bravītu suvacāḥ sadasadviveka-</l>
<l>yogyo bhavāniva bhavedyadi tatra kaścit|</l>
<l>grāvṇaḥ prasūtimadhigacchati hema yasmā-</l>
<l>nnāsau kvacidbhavati tasya nikāṣapaṭṭaḥ||11||</l>
</lg>
<pb n="463" />
<lg type="verse" xml:id="HV_36_12">
<l>prajñā mamālpavibhavāpi vivekayoga-</l>
<l>meṣā kiyantamapi naiva nirasyatīha|</l>
<l>jyotsnātapaṃ bahulapakṣaparikṣatāpi</l>
<l>nātmānurūpamamṛtāṃśukalā jahāti||12||</l>
</lg>
<lg type="verse" xml:id="HV_36_13">
<l>naisargikīṃ virasatāṃ dadhato 'pyabhīkṣṇa-</l>
<l>māseduṣo 'pi jaḍimānamagaṇyavṛtteḥ|</l>
<l>vākyasya sāraguruṇo gurubhiḥ parīkṣya-</l>
<l>mantaḥ prasūtirupalādiva kāñcanasya||13||</l>
</lg>
<lg type="verse" xml:id="HV_36_14">
<l>arhanti meghamalināḥ sadasi grahītu-</l>
<l>meter 'thatattvamadhunā vacasi sthitaṃ naḥ|</l>
<l>daityādhipā madhukarā iva puṣpadhūli-</l>
<l>garbhe kṛtavyatikaraṃ makarandaleśam||14||</l>
</lg>
<lg type="verse" xml:id="HV_36_15">
<l>nirbhidyamānahṛdayocchalitaṃ vyudasta-</l>
<l>hastasya pañcabhirupoḍhanṛsiṃhamūrteḥ|</l>
<l>roṣādiva pratimitairnakhadarpaṇeṣu</l>
<l>daityendraśoṇitamapīyata yasya vaktraiḥ||15||</l>
</lg>
<lg type="verse" xml:id="HV_36_16">
<l>daṃṣṭrāgṛhītagurusaṃbhramabhūtadhātrī-</l>
<l>pātālapātapunaruktibhayena ruddham|</l>
<l>antarvighurṇanavisaṃsthulasaptaloka-</l>
<l>māsīdvarāhavapuṣaḥ śvasitaṃ ca yasya||16||</l>
</lg>
<lg type="verse" xml:id="HV_36_17">
<l>maccakrakoṭiparivartanasaṃdhibandha-</l>
<l>cchedārtimeṣa kathayiṣyati dānavānām|</l>
<pb n="464" />
<l>jīvanvidhuṃtuda itīva purā vicintya</l>
<l>yena vyadhāyi mukhamaṇḍalamātraśeṣaḥ||17||</l>
</lg>
<lg type="verse" xml:id="HV_36_18">
<l>saṅgrāmamūrdhani vipūrayituṃ na yena</l>
<l>yatnādapi sphuṭamarpāyata pāñcajanyaḥ|</l>
<l>niḥśvāsanunnahṛdayāspadasaptaloka-</l>
<l>saṃsthānaruddhavikaṭānanarandhramārgaḥ||18||</l>
</lg>
<lg type="verse" xml:id="HV_36_19">
<l>lakṣmīkarākalitavibhramapuṇḍarīka-</l>
<l>līlāvamṛṣṭacaraṇo yudhi śārṅgapāṇiḥ|</l>
<l>cintāpathaṃ na kathameti sa daityamārga-</l>
<l>saṃhāratigmakarabimbasudarśano vaḥ||19|| </l>
</lg>
<p xml:id="HV_36_19p">
(pañcabhiḥ kulakam)
</p>
<lg type="verse" xml:id="HV_36_20">
<l>niṣṭhyūtaniṣṭhuraśikhānalavisphuliṅga-</l>
<l>piṅgīkṛtāmbaratalā samarāṅgaṇe vaḥ|</l>
<l>kaumodakī smṛtipathātskhalitā kathaṃ nu</l>
<l>tadbāhudaṇḍaghaṭitāriyugakṣayolkā||20||</l>
</lg>
<lg type="verse" xml:id="HV_36_21">
<l>sahyeta kena raṇavartmani nandako 'pi</l>
<l>kaṇṭhacchidārasabharādiva yo 'surāṇām|</l>
<l>kalmāṣitoṣṇakiraṇāṃśukarālaraśmi-</l>
<l>rekhāchalena kurute 'nyakṛpāṇasargam||21||</l>
</lg>
<lg type="verse" xml:id="HV_36_22">
<l>yasyāhaveṣu parivartajuṣo murāri-</l>
<l>hastāṅgulīkisalayāgragatasya dūram|</l>
<l>sīmantyamānatimirāḥ kiraṇairniśāta-</l>
<l>dhārāvakhaṇḍanabhiyeva diśo 'sasastruḥ||22||</l>
</lg>
<pb n="465" />
<lg type="verse" xml:id="HV_36_23">
<l>digdevatākanakadarpaṇavisphuliṅgaḥ</l>
<l>sarpannatarpyata janārdanadarpavarṣma|</l>
<l>dhārākṛśānurapi yasya surārikaṇṭha-</l>
<l>nāḍīnirargalagalatkṣatajacchaṭābhiḥ||23||</l>
</lg>
<lg type="verse" xml:id="HV_36_24">
<l>cakraṃ kṣameta yudhi tatka ivāsya roddhu-</l>
<l>muddhūtadhūsaritadikpaṭalāndhakāram|</l>
<l>unnidrakundadalakomalakīrticandra-</l>
<l>lekhopabṛṃhaṇasahasramarīcibimbam||24|| </l>
</lg>
<p xml:id="HV_36_24p">
(tilakam)
</p>
<lg type="verse" xml:id="HV_36_25">
<l>mā bhūtpattrapavanena kapālabandha-</l>
<l>saṃdhirdvidhā dalita eṣa divaspṛthivyoḥ|</l>
<l>dhyātveti yo 'ṇḍaśakalāduditaḥ kṣaṇena</l>
<l>caṇḍetaroḍḍayanaḍambariko 'mbare 'bhūt||25||</l>
</lg>
<lg type="verse" xml:id="HV_36_26">
<l>helādilaṅghitajagattritayo bhujaṃga-</l>
<l>saṃdānitaḥ śatamakhānujadehabhāraḥ|</l>
<l>yenohyate viyati vājigaṇena dūra-</l>
<l>muṣṇatviṣo ratha iva sphuradekacakraḥ||26||</l>
</lg>
<lg type="verse" xml:id="HV_36_27">
<l>puñjīkṛtoragasahasrajighatsayeva</l>
<l>pakṣānilena ghanavartmani yaścakāra|</l>
<l>kṣmāmaṇḍalaṃ vidalitācalacakravāla-</l>
<l>mekībhavatkṣubhitasaptamahāsamudram||27||</l>
</lg>
<lg type="verse" xml:id="HV_36_28">
<l>brahmāṇḍagarbhamapi yo 'dhivasannijāṇḍa-</l>
<l>piṇḍādanirgamanameva vidāṃcakāra|</l>
<pb n="466" />
<l>digbhittisaṃkaṭavikūṇitapakṣma(kṣa)pālī-</l>
<l>mandakramoḍḍayanaduḥsthitacittavṛttiḥ||28||</l>
</lg>
<lg type="verse" xml:id="HV_36_29">
<l>yasyāvatīrṇamadhivāridhi śaiśave 'pi</l>
<l>līlāgṛhītagajakacchapamañjasārāt|</l>
<l>trastālagardagṛhiṇītaralākṣidṛṣṭa-</l>
<l>mutkampikātarajanārdanakūrmamāsīt||29||</l>
</lg>
<lg type="verse" xml:id="HV_36_30">
<l>tārkṣyaḥ sa cintya udakādiva dugdhasindho-</l>
<l>rādatta yo 'mṛtarasaṃ suraguptibandhāt|</l>
<l>cañcvagradaṣṭapṛthuśeṣamṛṇālakāṇḍa-</l>
<l>pātālagarbhanalinītaṭarājahaṃsaḥ||30|| </l>
</lg>
<p xml:id="HV_36_30p">
(ṣaḍbhiḥ kulakam)
</p>
<lg type="verse" xml:id="HV_36_31">
<l>ātāmradanturaphaṇāṅgulikoṭibhāga-</l>
<l>vispaṣṭaratnakarajāṃśumucā kathaṃcit|</l>
<l>uttambhitā vikaṭabhogabhujena yasya</l>
<l>pātālatālu tarasāvanirāviśantī||31||</l>
</lg>
<lg type="verse" xml:id="HV_36_32">
<l>kṣmāmaṇḍaloddharaṇalagnamahāvarāha-</l>
<l>vinyastaniṣṭhurakhurāgravikhaṇḍyamānāḥ|</l>
<l>piṅgaiḥ parāgapaṭalairnavacīnapiṣṭa-</l>
<l>piṣṭātakaśriyamadhurmaṇayo 'pi yasya||32||</l>
</lg>
<lg type="verse" xml:id="HV_36_33">
<l>kalpāvadhāvadhipayodhi yamekameva</l>
<l>baddhāspadaṃ madhuripuḥ śayanīcakāra|</l>
<l>kukṣipraviṣṭabhuvanatrayacitraceṣṭā-</l>
<l>vyāhāravibhramaviluptasamādhinidraḥ||33||</l>
</lg>
<pb n="467" />
<lg type="verse" xml:id="HV_36_34">
<l>śeṣaḥ sa yasya bhuvanapralayāvatāra-</l>
<l>paryāptatāṇḍavaparikramanamyamānām|</l>
<l>dikkuñjarāṃsaśikharaskhalitāṃ kathaṃci-</l>
<l>durvīṃ dadhacchvasiti gāḍhamupoḍhakhedaḥ||34||</l>
</lg>
<lg type="verse" xml:id="HV_36_35">
<l>bhrūbhaṅgabhīṣaṇamarīṇaruṣo raṇeṣu</l>
<l>tasya kṣameta ka ivekṣitumindumauleḥ|</l>
<l>śākhābhirāhitabhayaṃ tisṛbhistriśūlaṃ</l>
<l>dṛgbhiśca vktramanalolbaṇarūpabhāgbhiḥ||35|| </l>
</lg>
<p xml:id="HV_36_35p">
(pañcabhiḥ kulakam)
</p>
<lg type="verse" xml:id="HV_36_36">
<l>yasyāḥ palāyanaparāyaṇatāmupeta-</l>
<l>mālokya dānavakulaṃ samare hasantyāḥ|</l>
<l>bhāti sma dantamaṇiṣūnmiṣitā himādri-</l>
<l>sānusthalātpariṇateva vipāṇḍuraśrīḥ||36||</l>
</lg>
<lg type="verse" xml:id="HV_36_37">
<l>ākampitatribhuvanāṃ bhujadaṇḍakhaṇḍa-</l>
<l>saṃchāditāmbaratalāṃ samarājireṣu|</l>
<l>kastāṃ jagatkṣayanirargalanṛttarāga-</l>
<l>līlāmiva smarariporviṣaheta caṇḍīm||37|| </l>
</lg>
<p xml:id="HV_36_37p">
(yugalakam)
</p>
<lg type="verse" xml:id="HV_36_38">
<l>yasyādhigaṇḍataṭamutkaṭakarṇatāla-</l>
<l>dolānilābhigatinirdayarugṇamūlāḥ|</l>
<l>kṣoṇībhṛto 'pi patitāḥ srutadānalobha-</l>
<l>līnadvirephapaṭalaśriyamudvahanti||38||</l>
</lg>
<lg type="verse" xml:id="HV_36_39">
<l>abhyunnatāṃsaśikharāgravighaṭṭanābhi-</l>
<l>rnonmūlitaḥ kathamapi tridaśācalo 'pi|</l>
<pb n="468" />
<l>gaṇḍasthalīṃ nikaṣataḥ srutadānasindhu-</l>
<l>mālānapādapa iva śriyameti tasya||39||</l>
</lg>
<lg type="verse" xml:id="HV_36_40">
<l>yasyaik.atendukalikādhavalādviṣāṇa-</l>
<l>daṇḍāduraḥsthalavivartitahāraphenā|</l>
<l>jyotsnācchaṭāśabalitāmbaravartmabhitti-</l>
<l>rmandākinī himagireriva niṣpatantī||40||</l>
</lg>
<lg type="verse" xml:id="HV_36_41">
<l>yasyāmalāmbarasarasyahimāṃśubimba-</l>
<l>raktāmbujaṃ saraladīdhitipakṣma lakṣmīm|</l>
<l>dhatte viṣāṇabisakāṇḍakarālamūla-</l>
<l>līlāvyudastakaradaṇḍamuhūrtalagnam||41||</l>
</lg>
<lg type="verse" xml:id="HV_36_42">
<l>gāṅgāyaneḥ samiti tasya viṣāṇavajra-</l>
<l>pātena dānavakulācalacakravālam|</l>
<l>saṃśīryamāṇavikaṭāsthiśilāvakīrṇa-</l>
<l>masyāḥ kṣaṇena laghayiṣyati bhāramurvyāḥ||42|| </l>
</lg>
<p xml:id="HV_36_42p">
(pañcabhiḥ kulakam)
</p>
<lg type="verse" xml:id="HV_36_43">
<l>utkṣiptapīvaranirāyatakaṃdhareṇa</l>
<l>meghāvalīmiva cucumbiṣatānurāgāt|</l>
<l>yaḥ smohyate sarabhasaṃ savilāsapiccha-</l>
<l>saṃchāditāmbaratalena śikhaṇḍinoccaiḥ||43||</l>
</lg>
<lg type="verse" xml:id="HV_36_44">
<l>tigmāṃśubimbamaṇikandukamavyavastha-</l>
<l>sāsphoṭya pāṇikamalena salīlamurvyām|</l>
<pb n="469" />
<l>cikrīḍa yaḥ śiśutayā pralayāgameṣu</l>
<l>saprema paśyati vimugdhamṛgāṅkamaulau||44||</l>
</lg>
<lg type="verse" xml:id="HV_36_45">
<l>skandasya tasya ditijādhipadugdhasindhu-</l>
<l>lakṣmīsamuddharaṇamandaraśailamūrtim|</l>
<l>krauñcādrinirdayavimardaśitāśrikoṭiṃ</l>
<l>śaktiṃ na soḍhumasureṣviha ko 'pi śaktaḥ||45|| </l>
</lg>
<p xml:id="HV_36_45p">
(tilakam)
</p>
<lg type="verse" xml:id="HV_36_46">
<l>preṅkhacchikhaṇḍabharaśobhivapuḥ kalinda-</l>
<l>kanyāhradaśriyamagādhatayā dadhāne|</l>
<l>śakto raṇe dalayituṃ pracalākiketu-</l>
<l>rahnāya kāliyamivāhtamacyutaśrīḥ||46||</l>
</lg>
<lg type="verse" xml:id="HV_36_47">
<l>āsthānadānasamaye śaśikhaṇḍamaule-</l>
<l>rātasthuṣaḥ pratidinaṃ pratihārabhūmim|</l>
<l>yasyāvalokanavaśādbahu manvate ca</l>
<l>padmāsanaprabhṛtayo 'pi dṛśaḥ patantīḥ||47||</l>
</lg>
<lg type="verse" xml:id="HV_36_48">
<l>ko vā viḍambitajagatpralayārkabimba-</l>
<l>vahnisphuliṅganikurumbanipītasindhum|</l>
<l>śūlaṃ śilādatanayasya yudhi kṣameta</l>
<l>soḍhuṃ śilādatanayasya yudhi kṣameta</l>
<l>soḍhuṃ sasaṃyugarasabhramaṇānubandham||48|| </l>
</lg>
<p xml:id="HV_36_48p">
(yugalakam)
</p>
<lg type="verse" xml:id="HV_36_49">
<l>ākṣepamāhavamukhe vidhutottamāṅga-</l>
<l>saṃghaṭṭanirdalitamaulikapālakhaṇḍam|</l>
<pb n="470" />
<l>caṇḍeśvarasya nibiḍabhrukuṭipracaṇḍa-</l>
<l>ṭāṃkāraḍambaramapi kṣamate na mṛtyuḥ||49||</l>
</lg>
<lg type="verse" xml:id="HV_36_50">
<l>krodheśvaro 'pi karavālavilūnakaṇṭha-</l>
<l>pīṭhai raṇeṣvasuhṛdāṃ luṭhitaiḥ śirobhiḥ|</l>
<l>tṛptiṃ kṛtāntakariṇo vidadhadvidhāna-</l>
<l>piṇḍairivājibhuvi vīkṣitumapyaśakyaḥ||50||</l>
</lg>
<lg type="verse" xml:id="HV_36_51">
<l>indro 'pi sāndrarucicandrakacakravāla-</l>
<l>rūpābhirāmapariṇāmavilocanaśrīḥ|</l>
<l>bhītyā śikhī hatamakhasya babhūva yasya</l>
<l>cintyaḥ kathaṃ nu bhavatāṃ na sa vīrabhadraḥ||51||</l>
</lg>
<lg type="verse" xml:id="HV_36_52">
<l>anye 'pi lokaparivartanadurvilāsa-</l>
<l>helollasatpralayavāsaravibhramā ye|</l>
<l>tebhyo mamāsti na bhayaṃ na ca teṣu nīti-</l>
<l>garbhaṃ mamāsti na bhayaṃ na ca teṣu nīti-</l>
<l>garbhaṃ vaco 'bhidadhato nanu pakṣapātaḥ||52||</l>
</lg>
<lg type="verse" xml:id="HV_36_53">
<l>prajñāvikalpagiriloḍitakāryasindhu-</l>
<l>sārāmṛtāsavaparigraha eva tasmāt|</l>
<l>utsṛṣṭavigrahakathāḥ kuruta prayatna-</l>
<l>mabhyeṣathāsurabhaṭā nanu tena mṛtyum||53||</l>
</lg>
<lg type="verse" xml:id="HV_36_54">
<l>svalpāpacāravidhuro 'vasareṣu kaści-</l>
<l>tprāpnotyanarthapariṇāmamavaśyameva|</l>
<pb n="471" />
<l>visphoṭavānkila kuśāṅkurakaṇṭakādi-</l>
<l>viddho bhavatyavirataṃ kulikodayeṣu||54||</l>
</lg>
<lg type="verse" xml:id="HV_36_55">
<l>tejo vikāsi dadhataḥ sthirasaṃprahāra-</l>
<l>kaṇḍūnirargalamarātibalaṃ jigīṣoḥ|</l>
<l>nītiprapañcarahitasthiti pauruṣaṃ hi</l>
<l>nābhāti paṅkajamivoddhṛtabījakoṣam||55||</l>
</lg>
<lg type="verse" xml:id="HV_36_56">
<l>āyodhaneṣvatanudurdharaśauryaśāli-</l>
<l>gīrvāṇacakramavamaṃsatha mā sma daityāḥ|</l>
<l>yenāhuragrahaṇamāryadhiyaḥ pareṣo</l>
<l>jāḍyaṃ na dhairyamiha śauryanirargaleṣu||56||</l>
</lg>
<lg type="verse" xml:id="HV_36_57">
<l>prajñāprakarṣaviniyogaviśeṣasādhya-</l>
<l>micchanti kāryagahanaṃ nahi mohaheyam|</l>
<l>ādīptadīpakaśikhānikurumbabhedya-</l>
<l>rūpaṃ tamo 'ndhatamasena kadā vibhinnam||57||</l>
</lg>
<lg type="verse" xml:id="HV_36_58">
<l>kecitparākramaguṇena nayena keci-</l>
<l>tkecittathā tadubhayena viśeṣaṇiṣṭhāḥ|</l>
<l>anye punaḥ sakalatannirapekṣavṛtti-</l>
<l>daivānubhāvavaśataḥ śriyamāpnuvanti||58||</l>
</lg>
<lg type="verse" xml:id="HV_36_59">
<l>anyārthamanyaphalameva bhavatyavaśya-</l>
<l>mārambhajātamakhilaṃ matidurvidhānām|</l>
<pb n="472" />
<l>kaṇḍūyanāya kariṇaṃ śarabho hi pṛṣṭha-</l>
<l>māropayatyaniśameti sa tena nāśam||59||</l>
</lg>
<lg type="verse" xml:id="HV_36_60">
<l>he daityanātha vinayasva pareṣu manyu-</l>
<l>manyāyavṛttirabhasārabhaṭīyamāstām|</l>
<l>saṃmānyatāṃ sadasi dūtamukhena tāva-</l>
<l>detanmṛgāṅkaśakalābharaṇasya vākyam||60||</l>
</lg>
<lg type="verse" xml:id="HV_36_61">
<l>iti ditisutasindhurvākyaratnaṃ visṛjya</l>
<l>vyaramadatanumuktākarṇapūratviṣoccaiḥ|</l>
<l>sphuṭanayaguṇatoṣāccumbyamānaṃ kapola-</l>
<l>sthalamamaladhiyevāgādhadhairyo dadhānaḥ||61||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye kanakākṣanayopakṣepo nāma
ṣaṭtriṃśaḥ sargaḥ|
</p>
</div>
<div n="37" type="chapter">
<p>
saptatriṃśaḥ sargaḥ|
</p>
<lg type="verse" xml:id="HV_37_1">
<l>itthaṃ vacaḥ suraripāvabhidhāya tatra</l>
<l>tūṣṇīṃ sthite vidadhadunmukhamaṭṭahāsam|</l>
<l>saṃrambhagarbhamiti saṃsadi vajrabāhuḥ-</l>
<l>rujjṛmbhitājirasamārabhatātha vaktum||1||</l>
</lg>
<lg type="verse" xml:id="HV_37_2">
<l>yatkāñcanākṣa bhavatā nayagarbhamukta-</l>
<l>mitthaṃ vacastaduśanā yadi vaktumīṣṭe|</l>
<l>śrutvaitadapyasuvacaṃ guruṇāpi mādṛ-</l>
<l>ganyo nisargajaḍadhīḥ kimivābhidadhyāt||2||</l>
</lg>
<pb n="473" />
<lg type="verse" xml:id="HV_37_3">
<l>ākāramātramavalambya vibhītakasya</l>
<l>puṣpaṃ viḍambayatu nāma madhukaśobhām|</l>
<l>viṣyandimañjumakarandakaṇacchaṭārdra-</l>
<l>kiṃjalkatāsya kuta eva punastadīyā||3||</l>
</lg>
<lg type="verse" xml:id="HV_37_4">
<l>kiṃcittathāpyasahanatvamarātiloka-</l>
<l>stutyābhidhāpayati māṃ pratikūlarūpam|</l>
<l>vyadhātamatra nijapakṣaparigrahasya</l>
<l>paśyanti ye tu ditijāsta iha prayāntu||4||</l>
</lg>
<lg type="verse" xml:id="HV_37_5">
<l>vākyaṃ mamaitadaṇusāramapi grahītu-</l>
<l>marhāḥ stha yūyamavivekavikalpavandhyāḥ|</l>
<l>alpo 'pi kiṃ madhukarairmakarandareṇu-</l>
<l>rādīyate hi madhuno na madhūkapuṣpāt||5||</l>
</lg>
<lg type="verse" xml:id="HV_37_6">
<l>ābibhrato virasatāmathavābhyudeti</l>
<l>matto na gīḥ kṛtadhiyāṃ hṛdayaṃgamā vaḥ|</l>
<l>kṣārāmbudheḥ kuta ivāmṛtaśīkarārdra-</l>
<l>sāndraprabhādhavalacandrakalāprasūtiḥ||6||</l>
</lg>
<lg type="verse" xml:id="HV_37_7">
<l>ye mandarādrimapi vāsukibhogabandha-</l>
<l>līlāvagharṣaṇakṛśīkṛtamadhyabhāgam|</l>
<l>utpāṭya pāṇibhiranāhatasaṃprahāra-</l>
<l>helā virejurupapāditaśaktikṛtyāḥ||7||</l>
</lg>
<lg type="verse" xml:id="HV_37_8">
<pb n="474" />
<l>ete 'pi jetumatanūtpulakāṃsakūṭa-</l>
<l>dordaṇḍakhaṇḍitanirargalayuddhaśauṇḍāḥ|</l>
<l>huṃkārasaṃbhramavalattridaśādhirāja-</l>
<l>baddhābhayāñjalipuṭā yudhi kena śakyāḥ||8|| </l>
</lg>
<p xml:id="HV_37_8p">
(yugalakam)
</p>
<lg type="verse" xml:id="HV_37_9">
<l>siṃhīsutasya samare sahasotthitasya</l>
<l>śaktāḥ kathaṃcana viloladṛśaḥ purastāt|</l>
<l>sthātuṃ nisargataralā bata vītaśaṅka-</l>
<l>mācakṣva dūta yadi vaḥ pramathaplavaṃgāḥ||9||</l>
</lg>
<lg type="verse" xml:id="HV_37_10">
<l>yasyāgnicūrṇaparuṣe sarupo raṇeṣu</l>
<l>dīprapratāpatapane tapati trilokīm|</l>
<l>niryattadūṣmabharakhinnatayeva khaḍga-</l>
<l>dhārāgṛhe ciramuvāsa vipakṣalakṣmīḥ||10||</l>
</lg>
<lg type="verse" xml:id="HV_37_11">
<l>yasya pratāpamiva soḍhumaśaknuvadbhi-</l>
<l>rbandīkṛtaiḥ phaṇipuraṃdhrigaṇairbubhūve|</l>
<l>vaiklavyadurbalatayā śithilāyamāna-</l>
<l>visrastakañcukasitāṃśukacakravālaiḥ||11||</l>
</lg>
<lg type="verse" xml:id="HV_37_12">
<l>yasyāhaveṣu vavṛdhe bhayasaṃkaṭeṣu</l>
<l>niḥśvāsamārutaparamparayā ripūṇām|</l>
<l>bhīṣmoṣmaśuṣmaparipākaviśeṣadagdha-</l>
<l>vidveṣivaṃśaśatatīvrataraḥ pratāpaḥ||12||</l>
</lg>
<lg type="verse" xml:id="HV_37_13">
<l>uccairanāyiṣata yasya samākulatvaṃ</l>
<l>vidveṣiṇāmadayadāritordrumāṇām|</l>
<pb n="475" />
<l>ākṛṣṭakīrtikusumastabakaiḥ kṛpāṇa-</l>
<l>vallīnipātapavanaiḥ prasaradbhirāśāḥ||13||</l>
</lg>
<lg type="verse" xml:id="HV_37_14">
<l>durvāravairisamarādhvarayūpabāho-</l>
<l>rādhatta yasya ruciraṃ caraṇāśrayā śrīḥ|</l>
<l>pāṇiṃ natipravaṇadurjayalokapāla-</l>
<l>niḥśvāsadhūsaritavibhramapuṇḍarīkam||14||</l>
</lg>
<lg type="verse" xml:id="HV_37_15">
<l>kiṃ tasya pāṇḍurayaśastuhinācalābhi-</l>
<l>mukhyaṃ na saṃkhyasurabhau dadhataḥ subāhoḥ|</l>
<l>bhānorivāmbudhitaṭāni gato vilaṅghya</l>
<l>tīvrībhavannadhikameva diśaḥ pratāpaḥ||15|| </l>
</lg>
<p xml:id="HV_37_15p">
(ṣaḍbhiḥ kulakam)
</p>
<lg type="verse" xml:id="HV_37_16">
<l>saṃrambhapāṭaladṛśaḥ śaradabhraśubhra-</l>
<l>hāsasya niḥśvasitaghūrṇitameghikābhiḥ|</l>
<l>bheme 'sya gāḍhamiva dṛgbhiradabhrababhru-</l>
<l>bhrūvibhramabhrukuṭisaṃbhṛtasaṃbhramābhiḥ||16||</l>
</lg>
<lg type="verse" xml:id="HV_37_17">
<l>ujjṛmbhamāṇatimirā bhrukuṭiḥ salīla-</l>
<l>masyaiva saṃbhṛtarūpo vadane sphurantī|</l>
<l>taccitramatra yadarātivadhūmukhāni</l>
<l>lambālakāni paridhūsaratāmanaiṣīt||17||</l>
</lg>
<lg type="verse" xml:id="HV_37_18">
<l>prālambayaṣṭighaṭitāruṇaratnakhaṇḍa-</l>
<l>preṅkhanmayūkhanikurumbapiśaṅgagarmā|</l>
<l>asyātatāyikulaśoṇitapānagoṣṭhī-</l>
<l>yogyāmiva sma kurute karavālavallī||18||</l>
</lg>
<pb n="476" />
<lg type="verse" xml:id="HV_37_19">
<l>asyāmalena mama vā karavālamegha-</l>
<l>dhārājalena raṇadurdinaḍambareṣu|</l>
<l>śāntiṃ sukhena navacandrakalāñchitaśrīḥ</l>
<l>kiṃ nīyate ditijanātha na nīlakaṇṭhaḥ||19||</l>
</lg>
<lg type="verse" xml:id="HV_37_20">
<l>pratyutphalatsuragaṇairdadṛśe mamāpi</l>
<l>vakṣaḥsthalātsamaramūrdhni murāricakram|</l>
<l>abhyujjihānamudayādrinitambabhitti-</l>
<l>bhāgādiva kṣatajapāṭalamarkabimbam||20||</l>
</lg>
<lg type="verse" xml:id="HV_37_21">
<l>śyāmatvameti sahasaiva mamātatāyi-</l>
<l>lokasya kundakalikādhavalaṃ yaśaḥ prāk|</l>
<l>ścyotanti kajjalaparāgamalīmasāni</l>
<l>paścādvilocanajalāni nitambinīnām||21||</l>
</lg>
<lg type="verse" xml:id="HV_37_22">
<l>udbhinnapīnapulakāṅkuramanyaśastra-</l>
<l>dhārāśatānadhigatapraṇayāmṛtārdram|</l>
<l>kaṇṭhagrahaṃ sapadi yasya cakāra cakra-</l>
<l>dhārādhikā tanurucirdayiteva rāhoḥ||22||</l>
</lg>
<lg type="verse" xml:id="HV_37_23">
<l>niṣṭhyūtaniṣṭhurakṛśānuśikhāsahasra-</l>
<l>dhārākarālamamareṣu vilokayatsu|</l>
<l>ākṣipya tatkaratalānmaṇikarṇapūra-</l>
<l>micchāmi kartumadhunā rabhasena cakram||23|| </l>
</lg>
<p xml:id="HV_37_23p">
(yugalakam)
</p>
<lg type="verse" xml:id="HV_37_24">
<pb n="477" />
<l>saṃmohahetumadhigamya purā kṛpāṇa-</l>
<l>dhārāṃ raṇeṣu madirāmiva sīrapāṇiḥ|</l>
<l>nūnaṃ purā patati vaḥ śithilāṅgayaṣṭi-</l>
<l>rāghūrṇamānarudhirāruṇalocanaśrīḥ||24||</l>
</lg>
<lg type="verse" xml:id="HV_37_25">
<l>cakrāyudho 'stu samare musalāyudho vā</l>
<l>śulāyudo bhavatu vā kuliśāyudho vā|</l>
<l>doṣṇaiva tānahamanena nihasya heti-</l>
<l>śūnyena dhūsaramukhacchavitāṃ nayāmi||25||</l>
</lg>
<lg type="verse" xml:id="HV_37_26">
<l>suvyaktamūjitadhiyo nayamārgalagnāḥ|</l>
<l>dolādhirohavidhuraṃ vihitaṃ cakārya-</l>
<l>mutsannameva ca tadityapi me 'bhisaṃdhiḥ||26||</l>
</lg>
<lg type="verse" xml:id="HV_37_27">
<l>kiṃ kīrtitena bahunā suranātha tāva-</l>
<l>dāpannatāmarasasārasahaṃsahāsam|</l>
<l>grīṣmoṣmaśoṣitasaraḥsadṛśaṃ karomi</l>
<l>taccakkrimiśritamahaṃ tava śatrusainyam||27||</l>
</lg>
<lg type="verse" xml:id="HV_37_28">
<l>tārkṣyo 'pi saṃyugamukhe nipatatyavaśyaṃ</l>
<l>manmuṣṭighātadalanāvidhutottamāṅgaḥ|</l>
<l>grāsīkṛtoragasahasraviṣānubandha-</l>
<l>mūrchāndhakāraghaṭanādiva mīlitākṣaḥ||28||</l>
</lg>
<pb n="478" />
<lg type="verse" xml:id="HV_37_29">
<l>mandīkṛtiṣṇakaramaṇḍalabhāurordhva-</l>
<l>jvālājaṭālaśikhinā tritayaṃ purāṇam|</l>
<l>yasyeṣuṇā sakalamūrdhvagatena dūra-</l>
<l>makṣṇā ca manmathavapuḥ prasabhaṃ didīpe||29||</l>
</lg>
<lg type="verse" xml:id="HV_37_30">
<l>tasyāhave vinihateṣu mayānugeṣu</l>
<l>jyotsnāvatī kṛtaviśṛṅkhaladuḥkhadāhā|</l>
<l>āstāṃ jarādhavalakeśaśikheva ketu-</l>
<l>daṇḍāvacūlasitacāmaracakravālā||30|| </l>
</lg>
<p xml:id="HV_37_30p">
(yugalakam)
</p>
<lg type="verse" xml:id="HV_37_31">
<l>cūḍāśaśāṅka iva nirmalabhāsi bhinna-</l>
<l>dikcakravālatimire yaśasi tvadīye|</l>
<l>spaṣṭātirekamupari sphurati smarāre-</l>
<l>śchāyaiti nūnamasurādhipa vāmanatvam||31||</l>
</lg>
<lg type="verse" xml:id="HV_37_32">
<l>ākampitatribhuvanā saruṣo lalāṭa-</l>
<l>paṭṭaṃ prasīda nudatu bhrukuṭistaveyam|</l>
<l>baddhāndhakāragahanā raṇadurdharasya</l>
<l>senā ca saṃprati vikampamarāticakram||32||</l>
</lg>
<lg type="verse" xml:id="HV_37_33">
<l>āyodhane mukharitāmaraśailakuñja-</l>
<l>guñjadguṇātanudhanurdanusūnugarbhe|</l>
<l>dhairyaṃ bibhartyasakalena kiyanniruddha-</l>
<l>deho himādrisutayā hṛdayena śaṃbhuḥ||33||</l>
</lg>
<pb n="479" />
<lg type="verse" xml:id="HV_37_34">
<l>āpāṇḍupiṇḍitayaśoghanasāracūrṇa-</l>
<l>pūrṇāripūgaphalabhaṅgakṛtābhiyogaḥ|</l>
<l>ākṛṣya tasya vapuṣaḥ prasabhaṃ bhanajmi</l>
<l>tāmbūlarāgarabhasādiva nāgavallīḥ||24||</l>
</lg>
<lg type="verse" xml:id="HV_37_35">
<l>kalmāṣitāmalajalā jvalato lalāṭa-</l>
<l>netrānalasya cirasaṃbhṛtadhūmalekhām|</l>
<l>śītāṃśumaṇḍalaviniṣpatitāṃ harasya</l>
<l>tallāñchanacchavimivānugatāṃ vahantī||35||</l>
</lg>
<lg type="verse" xml:id="HV_37_36">
<l>mandākinī vrajatu mūrdhniṃ jaṭānikuñja-</l>
<l>jhāṃkāratāraravaḍambaritāmbaraśrīḥ|</l>
<l>kalpāvasānarabhasotthitabhāskarāṃśu-</l>
<l>tīvrāgniśalyaśarapātavaśena śoṣam||36|| </l>
</lg>
<p xml:id="HV_37_36p">
(yugalakam)
</p>
<lg type="verse" xml:id="HV_37_37">
<l>caṇḍyāḥ kariṣyati raṇe mahiṣadhvajo 'pi</l>
<l>labdhāvakāśamadhunā kimapi sphurantyāḥ|</l>
<l>pādābhighātadalitāhavaśauṇḍadarpa-</l>
<l>kaṇḍūlakāsaravadhānuśayādivāsau||37||</l>
</lg>
<lg type="verse" xml:id="HV_37_38">
<l>utkhātadantamusalāṃ śarabhinnakumbha-</l>
<l>viṣyaṇṇagāḍharudhirokṣitakarṇatālām|</l>
<l>herambamūrtimapaviddhabisāṃ vivṛtta-</l>
<l>pattrāṃ karomi nalinīmiva vāraṇendraḥ||38||</l>
</lg>
<pb n="480" />
<lg type="verse" xml:id="HV_37_39">
<l>uttuṅgabāhuśikharasthagitāntarikṣa-</l>
<l>muddāmanāgakaṭakasthitimaprakampyam|</l>
<l>krauñcācalendramiva māmavirugṇapakṣa-</l>
<l>māsādya muñcati purā na guho na śaktim||39||</l>
</lg>
<lg type="verse" xml:id="HV_37_40">
<l>kodaṇḍadaṇḍamadhunā kaladhautaśaila-</l>
<l>mādhāya śeṣabhujagādhipabhīṣaṇajyam|</l>
<l>helāvinirjitaharaḥ prasabhaṃ śareṇa</l>
<l>saptāpi dūramadhunaiva bhinadmi lokān||40||</l>
</lg>
<lg type="verse" xml:id="HV_37_41">
<l>caṇḍeśvarasya vidadhe sahasottamāṅga-</l>
<l>mābaddhavismayasurāsuracakradṛṣṭaḥ|</l>
<l>śārṅgāyudho jagadivākramaṇotthaṣāda-</l>
<l>līlābhighātadalitorukapālabandham||41||</l>
</lg>
<lg type="verse" xml:id="HV_37_42">
<l>saṅgrāmavāsaraparisphurito 'tiśobhi-</l>
<l>nirdhūtapāvakaśikhākapiśatviṣo 'ham|</l>
<l>chāyāṃ śilādatanayasya vivartayāmi</l>
<l>merodivākara ivāpratimapratāpaḥ||42||</l>
</lg>
<lg type="verse" xml:id="HV_37_43">
<l>krodheśvaraḥ kva mama yāsyati huṃkṛtāgni-</l>
<l>dhūmacchaṭāvalayitaṃ dadhadātmakaṇṭham|</l>
<pb n="481" />
<l>paryāptakālakavalīkaraṇapragalbha-</l>
<l>tatpāśaruddhapariṇāhamivāhavāgrāt||43||</l>
</lg>
<lg type="verse" xml:id="HV_37_44">
<l>sthūlāsthikumbhaśikharaḥ karavāladāna-</l>
<l>lekhāṅkitaḥ pravilasatkarapuṣkaraśrīḥ|</l>
<l>śaktaḥ kṣaṇānmama bhujaḥ pratināgarāja-</l>
<l>līlāṃ dadhaddalayituṃ yudhi vīrabhadram||44||</l>
</lg>
<lg type="verse" xml:id="HV_37_45">
<l>yairāhave ditisutaiḥ samavartino 'pi</l>
<l>bhagnaḥ pratāpavibhavena sahaiva daṇḍaḥ|</l>
<l>syātsaptatantudalane bahumānapātra-</l>
<l>meṣāṃ uraḥ ka iva śaṃsata vīrabhadraḥ||45||</l>
</lg>
<lg type="verse" xml:id="HV_37_46">
<l>saṅgrāmasīmni mayi garjati tāranāda-</l>
<l>mujjhatyava'syamabhimānamarātilokaḥ|</l>
<l>śabdaḥ sa kesariṇa eva bhayaṃkareṇa</l>
<l>yena śrutena vimadībhavatībhayūthaḥ||46||</l>
</lg>
<lg type="verse" xml:id="HV_37_47">
<l>manye tadeva vacanaṃ ripuviprakāra-</l>
<l>roṣeṇa ruṣitadhiyaḥ samareṣu yasmin|</l>
<l>udbhidyate 'tiviṣamā samavartirāja-</l>
<l>dhānibhaṭasya bh.kuṭiḥ pratikārahetoḥ||47||</l>
</lg>
<pb n="482" />
<lg type="verse" xml:id="HV_37_48">
<l>doḥ śālino raṇabhuvi sphuraṇānubandha-</l>
<l>bhājaḥ kṣaṇādalayataḥ subhaṭasya śatrūn|</l>
<l>saṃpaśyatā mṛtamukhāni paraṃ pareta-</l>
<l>nāthena sāmyamahamakṣama eva kartum||48||</l>
</lg>
<lg type="verse" xml:id="HV_37_49">
<l>saṅgrāmakānanamudūḍhakarālapīlu-</l>
<l>bandhaṃ camūracitaśobhamarātisaṃsthā|</l>
<l>naivādhitiṣṭhati ciraṃ subhaṭasya cāpa-</l>
<l>ṭāṃkāranādacakitā hariṇīva lakṣmīḥ||49||</l>
</lg>
<lg type="verse" xml:id="HV_37_50">
<l>gīrvāṇadaityasamareṣu karairvimukta-</l>
<l>sītkāraśīkarakarālakaṇairghaṭantām|</l>
<l>kumbhodaraskhalitapuṣkararandhramārga-</l>
<l>niṣṭhyūtamauktikagaṇairiva mattanāgāḥ||50||</l>
</lg>
<lg type="verse" xml:id="HV_37_51">
<l>kurvantvakheṭakhaṭakāmukhahastakṛṣṭi-</l>
<l>cakrīkṛtāni kakubho yudhi kārmukāṇi|</l>
<l>āsphālitakṣubhitasāgaravāridhīra-</l>
<l>maurvīravaśravaṇasaṃbhṛtasaṃbhramārtāḥ||51||</l>
</lg>
<lg type="verse" xml:id="HV_37_52">
<l>grāsīkarotu divasādhipameṣa karṇa-</l>
<l>pāśaṃ dadhatkanakakuṇḍalamaṇḍalāṅkam|</l>
<l>vicchinnakaṇṭhakaṭakānuśayātsalīla-</l>
<l>mullambitācchaharicakramivādya rāhuḥ||52||</l>
</lg>
<lg type="verse" xml:id="HV_37_53">
<l>bāṣpāmbuśīkarakaṇaughanibhena candra-</l>
<l>bījacchaṭā iva purā vikiratyamandam|</l>
<pb n="483" />
<l>grāsīkṛte śaśini nūnamanena netra-</l>
<l>matrestadudbhavanimittamatīva śokāt||53||</l>
</lg>
<lg type="verse" xml:id="HV_37_54">
<l>śokānubandhakṛtajāgaragāḍhakheda-</l>
<l>mantaścareṣu ca marutsu vighūrṇiteṣu|</l>
<l>yogyānvaye 'pyasuraviprakṛtaḥ kṛśatve</l>
<l>saṃpratyupaitu paripīvaratāṃ samīraḥ||54||</l>
</lg>
<lg type="verse" xml:id="HV_37_55">
<l>uttuṅgamaṅgalamataṅgajajaṅgamādri-</l>
<l>niḥsaṅgabhaṅguraturaṅgataraṅgyamāṇam|</l>
<l>aṅgāritāṅgamasurāyudhavisphuliṅga-</l>
<l>mutsaṅgasaṅgigaganāṅganavīrayodham||55||</l>
</lg>
<lg type="verse" xml:id="HV_37_56">
<l>saccāpacakracaturacyutakāñcanottha-</l>
<l>nārācarecitacamūcaracakravālam|</l>
<l>āścaryacaryacaturāñcitacārucarca-</l>
<l>candrāvacūlamacirādraṇamastu caṇḍam||56|| </l>
</lg>
<p xml:id="HV_37_56p">
(yugalakam)
</p>
<lg type="verse" xml:id="HV_37_57">
<l>saṃspheṭavartmani jarādhavalatviṣo 'pi</l>
<l>līlāprakīrṇakagaṇā iva dhirayodhāḥ|</l>
<l>ete 'dhirūḍharabhasāstava daityanātha</l>
<l>śaktāḥ prabhañjanamapīrayituṃ purastāt||57||</l>
</lg>
<lg type="verse" xml:id="HV_37_58">
<l>tigmapratāpaghaṭanābhimukheṣvabhīkṣṇa-</l>
<l>muddaṇḍapattrapaṭaleṣvasurādhipeṣu|</l>
<pb n="484" />
<l>jyotsneva paṅkajavaneṣu niśākarasya</l>
<l>kīrtiḥ skhalatyakaluṣāpi mṛgāṅkamauleḥ||58||</l>
</lg>
<lg type="verse" xml:id="HV_37_59">
<l>viṣyandidānajalakuñjarakumbhabheda-</l>
<l>nirmuktamauktikakaṇaśramavāribinduḥ|</l>
<l>krudhyatkṛtāntakuṭilabhrukuṭīvibhaṅga</l>
<l>bhīmā mamāstu samare karavālikeyam||59||</l>
</lg>
<lg type="verse" xml:id="HV_37_60">
<l>vyūhaprapañcaracanāṃ vidadhātu śukraḥ</l>
<l>śaktistu nātha bhavato yudhi durnivārā|</l>
<l>saṃsthānamastu ruciratvavidhāyi śeṣa-</l>
<l>mālokayatyakaluṣā hi kanīnikākṣṇaḥ||60||</l>
</lg>
<lg type="verse" xml:id="HV_37_61">
<l>krodhātkṣaṇena sasurāsuracakravāla-</l>
<l>mantaṃ jagattrayamapi vyapanetumetat|</l>
<l>utkṣipyatāṃ raṇamukhe kṛtakālarātri-</l>
<l>saṃjñā karālakuṭilā karavālikābhrūḥ||61||</l>
</lg>
<lg type="verse" xml:id="HV_37_62">
<l>helāviluptanarasiṃhakaṭhorakaṇṭha-</l>
<l>pīṭhasphuratpṛthusaṭāghaṭitāṃsakūṭāḥ|</l>
<l>śauryoṣmaniṣkathitahāralatendukāta-</l>
<l>vāricchaṭākaṇakarālitavakṣaso 'mī||62||</l>
</lg>
<lg type="verse" xml:id="HV_37_63">
<l>aṃvādidohadarasāḥ surasaṃkṣayārtha-</l>
<l>muccaiḥ sphuranti tava saṃsadi daityayodhāḥ|</l>
<l>tejasvināṃ timiradāraṇaniścaye 'sti</l>
<l>kiṃ nu kvacittribhuvane 'pi nisargabhedaḥ||63|| </l>
</lg>
<p xml:id="HV_37_63p">
(yugalakam)
</p>
<lg type="verse" xml:id="HV_37_64">
<pb n="485" />
<l>loke 'tra vīrajanatāparibhogya eva</l>
<l>keyaṃ vibhāgaparikalpanalālasā vaḥ|</l>
<l>helāvarugṇahariṇā harayo yatheccha-</l>
<l>madhyāvasanti nanu kānanacakravālam||64||</l>
</lg>
<lg type="verse" xml:id="HV_37_65">
<l>yenātipīḍanarasasphuṭanānubandhi-</l>
<l>bāṣpāmbuśīkarapariplutapāṭalākṣaḥ|</l>
<l>kālo 'pi kaṇṭhavalitolvaṇapāṇilagna-</l>
<l>pāśaḥ prasahya cakṛṣe samareṣu tasya||65||</l>
</lg>
<lg type="verse" xml:id="HV_37_66">
<l>saṃkhyaṃ surairasurarājakulasya kīdṛ-</l>
<l>gekībhavanti nahi kesariṇaḥ kuraṅgaiḥ|</l>
<l>dānāndhagandhakarikumbhavibhāgabhaṅga-</l>
<l>dakṣasphurannakhaśikhāśikharāḥ kadācit||66|| </l>
</lg>
<p xml:id="HV_37_66p">
(yugalakam)
</p>
<lg type="verse" xml:id="HV_37_67">
<l>siṃho 'stu śatrurathavādhipatirmṛgāṇāṃ</l>
<l>śaṃsāspadaṃ tadapi na dvayameva manye|</l>
<l>tasya sphuratkarajavajraśikhābhighāta-</l>
<l>helānipātitamataṅgajajaṅgamādreḥ||67||</l>
</lg>
<lg type="verse" xml:id="HV_37_68">
<l>itthaṃ mauktikakarṇapūrakiraṇavyājena gaṇḍasthalī-</l>
<l>carcācandanacarcanāmiva dadhadvīro 'valepaśriyaḥ|</l>
<pb n="486" />
<l>vākyaṃ ratnaśikhākarālitaśiraḥkampābhirāmaṃ bhaṭai-</l>
<l>rārabdhastutibandhamandhakasadasyuktvā sa tūṣṇīmabhūt||68||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye vajrabāhuvisphūrjitaṃ nāma
saptatriṃśaḥ sargaḥ|
</p>
</div>
<div n="38" type="chapter">
<p>
aṣṭatriṃśaḥ sargaḥ
</p>
<lg type="verse" xml:id="HV_38_1">
<l>sthite 'tha tasminatha jṛmbhamāṇasarambhamudgīrya vacaḥ surārau|</l>
<l>uvāca dūtaḥ punareva vākyamojasvitādurdharadhairyabandhaḥ||1||</l>
</lg>
<lg type="verse" xml:id="HV_38_2">
<l>śrutidīpatiraskṛtāndhakārā pratibhāsaṃpadamakṣatāṃ vahantī|</l>
<l>jayati vyavahāraheturekā matirevārthavinirṇayaṃ vidhātrī||2||</l>
</lg>
<lg type="verse" xml:id="HV_38_3">
<l>viśinaṣṭyaniśaṃ śarīrabhājāṃ karaṇagrāmamaśeṣameva jihvā|</l>
<l>kṛtadhīrayathodgatānumānā kurute yatra sarasvatī pratiṣṭhām||3||</l>
</lg>
<lg type="verse" xml:id="HV_38_4">
<l>bhaktyaikabhāvitamanāḥ prabhave trikāla-</l>
<l>kalyāṇi yatkathayate hitabhāgibhṛtyaḥ|</l>
<l>tasyāśu nūnamavadhīraṇamāryavṛttāḥ</l>
<l>paśyantyanarthapariṇāmamito 'pi kecit||4||</l>
</lg>
<lg type="verse" xml:id="HV_38_5">
<l>daityodadherasya ca vākyaratnairvisadbhirantaḥ śravaṇodarebhyaḥ|</l>
<l>taṭācalānāmiva kaṃdarebhyo nirastameṣāṃ ghanamandhakāram||5||</l>
</lg>
<lg type="verse" xml:id="HV_38_6">
<l>prāptā suvarṇaghaṭanāṃ śubhabījasūti-</l>
<l>heturgṛhītatdṛdayātisuvṛttabhāvāt|</l>
<pb n="487" />
<l>vāṇī sato madhuratāmani'saṃ vahantī</l>
<l>kaṃ karṇikā ca na harediha paṅkajasya||6||</l>
</lg>
<lg type="verse" xml:id="HV_38_7">
<l>gambhīraghoṣaparipūritadigvibhāga-</l>
<l>masminpuraḥ sphurati vārimucīva tāram|</l>
<l>daityadhinātha samarotkalikā bhaṭānā-</l>
<l>mabhyullasanti śikhināmiva candrakorvyaḥ||7||</l>
</lg>
<lg type="verse" xml:id="HV_38_8">
<l>vibhinnacittaiḥ pravibhidyamānamebhirvacaḥ sādhviti mā maniṣṭhāḥ|</l>
<l>vivekabhājo viralā hi loke vyatītasaṃkhyā nanu santi mūrkhāḥ||8||</l>
</lg>
<lg type="verse" xml:id="HV_38_9">
<l>prāyaḥ kṛśairapi guṇairbahumānagurvīṃ</l>
<l>saṃbhāvanāṃ vidadhadātmani mūḍhacetāḥ|</l>
<l>bibhranmano guṇamahastvapi sāvahelaṃ</l>
<l>hāsyatvameva laghuvṛttirupaiti lokaḥ||9||</l>
</lg>
<lg type="verse" xml:id="HV_38_10">
<l>dūravyapoḍhacaritātiśayāḥ svaśaṃsāṃ</l>
<l>kurvanti nīcamatayo rasanāsahasraiḥ|</l>
<l>ślāghyātmanāṃ guṇagaṇagrahaṇe tu nūnaṃ</l>
<l>stamberamā iva bhavanti vivṛttajihvāḥ||10||</l>
</lg>
<lg type="verse" xml:id="HV_38_11">
<l>sanmaṇḍalasthitikṛtā tanunāpi nūnaṃ</l>
<l>kodaṇḍadaṇḍa iva bhāti guṇena sādhuḥ|</l>
<l>nīcastu tasya saralonnatasādhuvṛtteḥ</l>
<l>saṃbhāvyate kuṇiriva grahaṇe 'pyayogyaḥ||11||</l>
</lg>
<pb n="488" />
<lg type="verse" xml:id="HV_38_12">
<l>yaḥ sajjano jagati yaśca khalaikavṛtti-</l>
<l>rdvāvapyalīkavacasāvabhidadhmahe tau|</l>
<l>eko guṇānasata eva yataḥ parasya</l>
<l>vaktītaraḥ kila sato 'pi vinihnute tān||12||</l>
</lg>
<lg type="verse" xml:id="HV_38_13">
<l>āropya dūramasato 'pi guṇānbravītu</l>
<l>sādhuḥ khalastu tadapahnavavṛttirāstām|</l>
<l>cetaḥ samāśvasiti yasya punaḥ prakarṣa-</l>
<l>paryantageṣvapi na teṣu sa kaścidekaḥ||13||</l>
</lg>
<lg type="verse" xml:id="HV_38_14">
<l>āvarjyate 'vasara eva hi cittavṛtti-</l>
<l>ratyantadakṣiṇatayā sujanasya vāgbhiḥ|</l>
<l>prāpte madhāvavirataṃ navacūtayaṣṭi-</l>
<l>rullāsyate malayamārutavellanābhiḥ||14||</l>
</lg>
<lg type="verse" xml:id="HV_38_15">
<l>vaktraśriyaṃ vitanute navasindhuvāra-</l>
<l>puṣpaprakāṇḍalavalīva sataḥ śuciśrīḥ|</l>
<l>śūlaṃ karoti śiraso viṣamañjarīva</l>
<l>karṇe kṛtā khalajanasya tu vāgabhīkṣṇam||15||</l>
</lg>
<lg type="verse" xml:id="HV_38_16">
<l>ābibhrataḥ khalu kalāvati pakṣapāta-</l>
<l>mudvṛttakāmajayino vṛṣayānabhājaḥ|</l>
<l>vākyaṃ malīmasamapi pratanoti kaṇṭha-</l>
<l>śobhāṃ sato viṣamiva triśikhāyudhasya||16||</l>
</lg>
<lg type="verse" xml:id="HV_38_17">
<l>%pj.489</l>
<l>gāmbhīryaśāli hṛdayaṃ mahatāmagādha-</l>
<l>dhairyaṃ bhavatyanukṛtākhilasāgarāmbhaḥ|</l>
<l>prāptaṃ nisargalaghusattvasamāśrayatva-</l>
<l>manye tu taddadhati tulyamudumbarasya||17||</l>
</lg>
<lg type="verse" xml:id="HV_38_18">
<l>sādhāraṇairapi guṇairbahumānameti</l>
<l>bhūyiṣṭhameva puruṣo laghucittavṛttiḥ|</l>
<l>lokottarairapi na tairaparastu dhatte</l>
<l>dolāyamānamatiruddhurakaṃdharatvam||18||</l>
</lg>
<lg type="verse" xml:id="HV_38_19">
<l>yasminparisphurati śeṣaguṇaprakāśo</l>
<l>mandāyate śaśabhṛtīva ca tārakaughaḥ|</l>
<l>saṃtoṣiṇo jagati so 'pi guṇo 'stu nāma</l>
<l>tenāpi cetasi mado dhigapatrapatvam||19||</l>
</lg>
<lg type="verse" xml:id="HV_38_20">
<l>khyātiṃ pumāniti pumānbhajate sa eva</l>
<l>yo 'laṃkṛto guṇagaṇaiḥ śiśirāṃśuśubhraiḥ|</l>
<l>so 'śmaiva saṃprati maṇiḥ prathitākaro 'pi</l>
<l>yasya sphuranti na karā dalitāndhakārāḥ||20||</l>
</lg>
<lg type="verse" xml:id="HV_38_21">
<l>ālambite 'pi hi vikāsavidhau nirartha-</l>
<l>mānāvalepapavanakṣatabuddhigandhāḥ|</l>
<l>vṛntāvaśeṣakusumākṛtayo na lakṣmī-</l>
<l>māsādayanti puruṣā guṇahīnarūpāḥ||21||</l>
</lg>
<lg type="verse" xml:id="HV_38_22">
<l>svacchandatā khalagirāṃ na bhavanti vastu-</l>
<l>tattvaspṛśo jagati kecana tāsu śabdāḥ|</l>
<pb n="490" />
<l>ātmastutiṃ sujanasaccaritāpalāpa-</l>
<l>pāpaṃ ca tena vidadhīta kathaṃ na mūḍhaḥ||22||</l>
</lg>
<lg type="verse" xml:id="HV_38_23">
<l>yogyo 'hameva mama ye tu guṇā na santi</l>
<l>tāndūṣayedasata eva kathaṃ hyasādhuḥ|</l>
<l>lokāpavādaparidhūsaratāmavāptai-</l>
<l>rdūyanta eva guṇino nanu tairabhīkṣṇam||23||</l>
</lg>
<lg type="verse" xml:id="HV_38_24">
<l>ye nirguṇāḥ paraguṇeṣu dṛḍhānurāgā-</l>
<l>stebhyo namaḥ sakalasajjanaśekharebhyaḥ|</l>
<l>yeṣāṃ punarguṇavatāmapi sābhyasūyaṃ</l>
<l>ceto 'nyadīyaguṇasaṃpadi dhikkhalāṃstān||24||</l>
</lg>
<lg type="verse" xml:id="HV_38_25">
<l>śūnyātmanastvabhavanirjagtīha tasya</l>
<l>puṃso 'niśaṃ paraguṇagrahaṇābhiyoge|</l>
<l>dhattetarāṃ sadasi saṃyugasaṃkaṭe ca</l>
<l>jihvendriyaṃ karatalaṃ ca na yaḥ kiṇāṅkama||25||</l>
</lg>
<lg type="verse" xml:id="HV_38_26">
<l>āścaryavṛtti hṛdayaṃ mahatāmaho nu</l>
<l>vistīrṇavṛtti hṛdayaṃ mahatāmaho nu</l>
<l>vistīrṇatālavakaṇānvayinākamārgam|</l>
<l>ābaddhyate tanubhirapyakhilaṃ guṇairya-</l>
<l>dakrītadāsamaniśaṃ vimalaiḥ pareṣām||26||</l>
</lg>
<pb n="491" />
<lg type="verse" xml:id="HV_38_27">
<l>na prāpnuvanti samatāmakhilairmadīyai-</l>
<l>rete guṇaiḥ paraguṇeṣviti yānti nerṣyām|</l>
<l>prāptā ca taiḥ sadṛśatādhikatāthavaiṣāṃ</l>
<l>jātaśca sādhurapi matsaramūḍhacetāḥ||27||</l>
</lg>
<lg type="verse" xml:id="HV_38_28">
<l>uddāmamatsaravimūḍhadhiyo bhavantu</l>
<l>mā vā pare malinitacchavivaktraśobhāḥ|</l>
<l>udbhinnapīnapulakābharaṇo bhavāmi</l>
<l>yatsatyamanyaguṇakīrtanato 'hamekaḥ||28||</l>
</lg>
<lg type="verse" xml:id="HV_38_29">
<l>śakyo na toṣayitumātmani yaḥ kṛtāsthaiḥ</l>
<l>saṃkhyātigairapi guṇairgurutāṃ dadhadbhiḥ|</l>
<l>svalpairaso paragataiḥ parituṣyatīti</l>
<l>vismāyi ceṣṭitamaho mahatastadetat||29||</l>
</lg>
<lg type="verse" xml:id="HV_38_30">
<l>vyaktaṃ khaṭuṅkajanatāpihitātmano 'pi</l>
<l>nirmatsarāḥ satatamunnamayanti sādhoḥ|</l>
<l>santo guṇānghanarasātalatālupaṅka-</l>
<l>magnānmaṇīñjalanidheriva vīcibhaṅgāḥ||30||</l>
</lg>
<lg type="verse" xml:id="HV_38_31">
<l>ātmābhimānaviṣamagrahanighnacitta-</l>
<l>vṛtteḥ parasya na guṇeṣu kadācidāsthā|</l>
<l>anyo 'bhinandati tanūnapi tānavaśya-</l>
<l>marghyātmano jagati maṅgalamauktikābhān||31||</l>
</lg>
<lg type="verse" xml:id="HV_38_32">
<l>kurvantu nāma bahiranyaguṇeṣu keci-</l>
<l>datyantamatsaravimūḍhadhiyo 'bhyasūyām|</l>
<pb n="492" />
<l>teṣāṃ punarjagati ye hṛdayānyabhīkṣṇaṃ</l>
<l>nāvarjayanti nitarāṃ na guṇairguṇastaiḥ||32||</l>
</lg>
<lg type="verse" xml:id="HV_38_33">
<l>prāptāḥ prakarṣapadavīmamṛtormibhaṅga-</l>
<l>śītāḥ śaśāṅkarucayo ghanamatsarāṇām|</l>
<l>yeṣāṃ sukhopakaraṇaṃ nu guṇāḥ pareṣā-</l>
<l>mātmadruho dhigadamānhatajanmanastān||33||</l>
</lg>
<lg type="verse" xml:id="HV_38_34">
<l>dattvā bahiḥ paraguṇeṣvapi sādhuvāda-</l>
<l>mantastu matsaraviṣānaladahyamānaḥ|</l>
<l>nirvāti mūḍhahṛdayaḥ svavikalpaśilpa-</l>
<l>saṃkalpitaṃ kamapi teṣvadhiropya doṣam||34||</l>
</lg>
<lg type="verse" xml:id="HV_38_35">
<l>ślāghyaḥ sa eva nijavaṃśasumerukuñja-</l>
<l>kalpadrumaḥ sucaritātiśayena yasya|</l>
<l>vandyā guṇāstribhuvane 'pi na saṃbhavanti</l>
<l>śaureḥ kramā iva vinirgatakīrtigaṅgāḥ||35||</l>
</lg>
<lg type="verse" xml:id="HV_38_36">
<l>tejodaridrā varamastu buddhiḥ prajñāvihīnena kimojasā syāt|</l>
<l>kiṃ vāride garjati dattajhampaḥ prāpnoti nāśaṃ śarabho na tena||36||</l>
</lg>
<lg type="verse" xml:id="HV_38_37">
<l>candraprabhadhavalacāmaracakravāla-</l>
<l>līlāvidhūnananibhena bhayākulatvāt|</l>
<l>yeṣāṃ jagattrayakacagrahadurnivāra-</l>
<l>rūpā virājati jareva palāyamānā||37||</l>
</lg>
<pb n="493" />
<lg type="verse" xml:id="HV_38_38">
<l>mahiṣaṃ mamāpi raṇamūrdhniṃ mā vadhītsurapakṣapātarabhasena caṇḍikā|</l>
<l>iti bibhrateva samavartinā bhayaṃ parijahrire vijitamṛtyavo 'pi ye||38||</l>
</lg>
<lg type="verse" xml:id="HV_38_39">
<l>te 'pi triviṣṭapasado vijitā bhavadbhi-</l>
<l>ryasyānubahavavaśato vijitairapi prāk|</l>
<l>kālo nirargalatayā bhuvanatraye 'tra</l>
<l>krīḍatyaho jayaparājayalīlayāsau||39|| </l>
</lg>
<p xml:id="HV_38_39p">
(tilakam)
</p>
<lg type="verse" xml:id="HV_38_40">
<l>krūrasya kālakariṇo dṛḍhadīrghahasta-</l>
<l>pāśasya naiva sasurāsuracakravālam|</l>
<l>paryāptimeti jagadekavidhānapiṇḍa-</l>
<l>līlāvakīṛṇakavalagrahavibhramāṇām||40||</l>
</lg>
<lg type="verse" xml:id="HV_38_41">
<l>daityādhipā ditijakaṇṭhavivartamāna-</l>
<l>phenacchaṭāvalayasaṃbharaṇena yasya|</l>
<l>adyāpi bibhyati vadhūjanakaṇṭhalagna-</l>
<l>muktāphalagratitahāralatāvalībhyaḥ||41||</l>
</lg>
<lg type="verse" xml:id="HV_38_42">
<l>āyodhaneṣu nirajīyata so 'pi yena</l>
<l>vajrānalendhanadharādharapakṣalakṣaḥ|</l>
<l>kiṃ kathyate ka iva vā jayaniścayo 'sti</l>
<l>kroḍīkṛtaṃ jagadanityatayā hi sarvam||42|| </l>
</lg>
<p xml:id="HV_38_42p">
(tilakam)
</p>
<lg type="verse" xml:id="HV_38_43">
<l>pṛthvīvināśāhitaśokadīnāḥ kallolasaṃghaṭṭaravairdigantān|</l>
<l>ākrandaśabdairiva pūrayanti parasparaṃ saṃvalitāḥ samudrāḥ||43||</l>
</lg>
<pb n="494" />
<lg type="verse" xml:id="HV_38_44">
<l>śeṣasya kuñcitakarālaśirāvitāna-</l>
<l>vistāraśūnyaparipīvarakaṇṭhapīṭham|</l>
<l>srastāṃsamantharaviniḥśvasitaṃ bibharti</l>
<l>viśliṣṭabhāralaghuvṛtti phaṇāsahasram||44||</l>
</lg>
<lg type="verse" xml:id="HV_38_45">
<l>apoḍhabhārātiśayasya śaurikūrmasya visrastavikūṇitāṅgeḥ|</l>
<l>nakhāṅkuśāghātavighaṭṭanotthāṃ na diggajendrā rujamāpnuvanti||45||</l>
</lg>
<lg type="verse" xml:id="HV_38_46">
<l>pātālatālutalametya vanāntavallī-</l>
<l>śyāmatviṣaṃ kamaṭhapṛṣṭhakṛtāspado yaḥ|</l>
<l>dordaṇḍalāṅgalamukhena nināya dūra-</l>
<l>mūrvīṃ kalindatanayāmiva sīrapāṇiḥ||46||</l>
</lg>
<lg type="verse" xml:id="HV_38_47">
<l>kvāsau hiraṇyākṣamahāsurendraḥ kroḍākṛtiryaṃ vinihatya śauriḥ|</l>
<l>surendralakṣmyā samamujjahāra pātālamagnāṃ sahasā dharitrīm||47||</l>
</lg>
<p>(pañcabhiḥ kulakam)</p>
<lg type="verse" xml:id="HV_38_48">
<l>uttambhite 'vanitale sahasaiva bhinna-</l>
<l>pātālarandhragatasaṃtamasāḥ karaughāḥ|</l>
<l>śeṣottamāṅgamaṇidīdhitibhiḥ sahoṣṇa-</l>
<l>raśmeḥ pratāpitabhujaṃgagaṇā ghaṭante||48||</l>
</lg>
<lg type="verse" xml:id="HV_38_49">
<l>kalpādikolakalanākulitāṃ salīla-</l>
<l>murvīṃ didṛkṣuriva vismayamānacetāḥ|</l>
<l>visrastamūlaśithilātanukarṇaśukti-</l>
<l>rutkaṃdharībhavati kūrmapatiḥ sthirāṅghriḥ||49||</l>
</lg>
<pb n="495" />
<lg type="verse" xml:id="HV_38_50">
<l>daṃṣṭrāṭanikrakacanirdalitālagarda-</l>
<l>mambhodhimadhyabhuvi saṃcarataḥ salīlam|</l>
<l>lakṣyībhavatyavanirāyatakarṇarandhra-</l>
<l>niṣpītatatsaliladṛśyatayā purastāt||50||</l>
</lg>
<lg type="verse" xml:id="HV_38_51">
<l>ghoṇānilenābhihatā patantī rasātalāntaḥ punarevaḥ bhūmiḥ|</l>
<l>ālambate gāḍhakaragrahendumarīcigauracchavimāśu daṃṣṭrām||51||</l>
</lg>
<lg type="verse" xml:id="HV_38_52">
<l>potrābhighātadalitācalacakravāla-</l>
<l>muttambhitātanurasātalatālunaḥ kṣmā|</l>
<l>ābhāti muktapṛthuśeṣaphaṇāspadeva</l>
<l>gāḍhāvalambitaniśākaragauradaṃṣṭrā||52||</l>
</lg>
<lg type="verse" xml:id="HV_38_53">
<l>vapuralaghu vighūrṇayanvinighnanghurughurughargharaghoraghoṣaghoṇam|</l>
<l>vighaṭayati saṭānilābhighātairanaghaghaṭāghaṭanānghanāghanaughān||53||</l>
</lg>
<lg type="verse" xml:id="HV_38_54">
<l>potrasthalasthagitavāridavartmaruddha-</l>
<l>visrambhasaṃcaraṇasauṣṭhavajihmyamānāḥ|</l>
<l>āmanvate 'nyabhuvanodarasaṃpraveśa-</l>
<l>mutkīrṇakarṇakuharāśrayiṇaḥ samīrāḥ||54||</l>
</lg>
<lg type="verse" xml:id="HV_38_55">
<l>tārāgaṇairabhimukhaṃ tarasā patadbhi-</l>
<l>rabhyarcyate dhutasaṭānilaghaṭyamānaiḥ|</l>
<pb n="496" />
<l>digdevatākaratalaprahitairdharitrī</l>
<l>muktāphalāgranikarairiva potralagnā||55||</l>
</lg>
<lg type="verse" xml:id="HV_38_56">
<l>nirdhautāmalakaravālanīlabhāsi brahmāṇḍaṃ vapuṣi samagramaśnuvāne|</l>
<l>ākāśaṃ dadhadavakāśaśūnyatāṃ ca svacchāyācchalata ivākhilaṃ nilīnam||56||</l>
</lg>
<lg type="verse" xml:id="HV_38_57">
<l>pātālarandhratamaseva navābhranīla-</l>
<l>māliṅgitaṃ durupalakṣyatayā parītam|</l>
<l>potrasthalasthagitabhānuniśāndhakāre</l>
<l>daṃṣṭrā vyanakti vapurutthitamantarikṣe||57||</l>
</lg>
<lg type="verse" xml:id="HV_38_58">
<l>ityuddhṛtakṣititalasya harervarāha-</l>
<l>rūpasya tatpura ivāmbudanīlamīkṣe|</l>
<l>śālukakandamiva kundalatāvadāta-</l>
<l>daṃṣṭrāṭanikrakacakoṭivilambamānam||58|| </l>
</lg>
<p xml:id="HV_38_58p">
(ekādaśabhiḥ kulakam)
</p>
<lg type="verse" xml:id="HV_38_59">
<l>bhedonmukhasvacchanakhātmadarśavispaṣṭabimbodayaghoravaktre|</l>
<l>yathārthatāmeva cirādupaiti pañcānanatvaṃ karakālacakre||59||</l>
</lg>
<lg type="verse" xml:id="HV_38_60">
<l>jṛmbhāvikāsimukhakaṃdaranirgatā ca</l>
<l>jihvā samudvahati vahniśikhāpiśaṅgī|</l>
<l>niḥśvāsamārutavikampitagūḍhanābhi-</l>
<l>padmocchvasacchithilapāṭalapattralīlām||60||</l>
</lg>
<lg type="verse" xml:id="HV_38_61">
<l>gambhīratārataraghargharaghoraghoṣa-</l>
<l>śikṣopadeśarabhasādiva nākamārge|</l>
<pb n="497" />
<l>saṃvartavāridaghaṭā ghaṭitābhyudeti</l>
<l>saṃrambhanirdhutasaṭānilaghaṭṭanābhiḥ||61||</l>
</lg>
<lg type="verse" xml:id="HV_38_62">
<l>nipatati ghanavisphuliṅgacakro vikaṭamukhodarakaṃdarātkṛśānuḥ|</l>
<l>suragiririva kīrṇaratnarāśiḥ pralayanirargalamārutavyapāstaḥ||62||</l>
</lg>
<lg type="verse" xml:id="HV_38_63">
<l>chāyāviḍambitataḍitpracayā vibhāti</l>
<l>roṣāruṇā ditijavakṣasi saṃpatantī|</l>
<l>antarnigūḍhanivasannavanābhipadma-</l>
<l>garbhasravanmadhugadābiliteva dṛṣṭiḥ||63||</l>
</lg>
<lg type="verse" xml:id="HV_38_64">
<l>nirdhūtakesarasaṭānilaghaṭyamāna-</l>
<l>mindoḥ puraḥ patati maṇḍalāntarikṣāt|</l>
<l>tīkṣṇāgrakoṭinakhadāraṇasaṃbhrameṇa</l>
<l>lakṣīkṛtaṃ sapadi rūpamivopahartum||64||</l>
</lg>
<lg type="verse" xml:id="HV_38_65">
<l>viniṣpataddhorahutāśavartiprakopahuṃkāravirāvabhīvāḥ|</l>
<l>diśo bhavanti sphuṭitācirāṃśuraktacchaṭāvicchuritābhramārgāḥ||65||</l>
</lg>
<lg type="verse" xml:id="HV_38_66">
<l>ākarṇya ruñjitaravaṃ jitavārigarbha-</l>
<l>saṃvartakālajaladastanitātighoram|</l>
<l>aṅgeṣu bhītibharasaṃkucitā nijeṣu</l>
<l>vāñchanti dūramiva dikkariṇaḥ praveṣṭum||66||</l>
</lg>
<lg type="verse" xml:id="HV_38_67">
<l>karakalitakarālacakradhārāpariṇatayeva nakhāgrakoṭibhāgāḥ|</l>
<l>vighaṭitavikaṭāsthijatruvakṣo vidadhati tīkṣṇatayā parīyamāṇāḥ||67||</l>
</lg>
<lg type="verse" xml:id="HV_38_68">
<pb n="498" />
<l>aṅke kunāṭaka ivottamanāyakasya</l>
<l>nāśaṃ kavirvyadhita yasya murāririttham|</l>
<l>ākrāntakṛtsnabhuvanaḥ kva gataḥ sa daitya-</l>
<l>nātho hiraṇyakaśipuḥ saha bandhubhirvaḥ||68|| </l>
</lg>
<p xml:id="HV_38_68p">
(daśabhiḥ kulakam)
</p>
<lg type="verse" xml:id="HV_38_69">
<l>surāsuravrātakirīṭakoṭiratnaprabhāpāṭalitāṅghriśākhā|</l>
<l>kharvātmanā saṃhriyate svamūrtiḥ pūrvaṃ tato dānavavaṃśalakṣmīḥ||69||</l>
</lg>
<lg type="verse" xml:id="HV_38_70">
<l>saṃpīḍitāvayavasaṃdhigatāḥ kathaṃci-</l>
<l>dīṣadvivṛtya sarito 'bhimukhaṃ vrajantyaḥ|</l>
<l>yānti pratīpamatisaṃkaṭakukṣirandhra-</l>
<l>baddhāspadodadhitaraṅgavighaṭyamānāḥ||70||</l>
</lg>
<lg type="verse" xml:id="HV_38_71">
<l>ābadhatoṣabalidānavahastakumbhā-</l>
<l>darghāmbahsā nipatitaṃ karapuṇḍarīke|</l>
<l>ambhojaviṣṭarakamaṇḍalutaśca daṇḍa-</l>
<l>pāde virugṇajagadaṇḍakavāṭakhaṇḍe||71||</l>
</lg>
<lg type="verse" xml:id="HV_38_72">
<l>niḥśeṣalokākramaṇotthitasya kalindakanyālilatviṣo 'ṅghreḥ|</l>
<l>śyamībhavantyāśu diśāṃ mukhāni daityāṅganānāṃ ca rucā sphurantyā||72||</l>
</lg>
<lg type="verse" xml:id="HV_38_73">
<l>śeṣorageṇa bhuvanāvasathāṇḍakhaṇḍa-</l>
<l>ruddhāvakāśavirasollasite 'ṅghripadme|</l>
<pb n="499" />
<l>saṃbhāvitānyacaraṇena rasātalānta-</l>
<l>ruttambhyate kathamapi kṣitirāviśantī||73||</l>
</lg>
<lg type="verse" xml:id="HV_38_74">
<l>uttasthuṣo laṅghayituṃ jaganti pradakṣiṇāvartapinaddhapaṅktiḥ|</l>
<l>bibhāti ratnāṅgadavibhrameṇa pādasya saptarṣigaṇo 'dhigulpham||74||</l>
</lg>
<lg type="verse" xml:id="HV_38_75">
<l>vistāribāhukarabaddhamuhūrtasaṃstha-</l>
<l>candrārkamaṇḍalarucā sthagitāntarikṣam|</l>
<l>lakṣmīṃ bibharti ghaṭitāparacāruśaṅkha-</l>
<l>cakreva mūrtiradhikaṃ tarasollasantī||75||</l>
</lg>
<lg type="verse" xml:id="HV_38_76">
<l>trailokyalaṅghananirargaladaṇḍapāda-</l>
<l>ghātocchvasatkanakakarparavibhrameṇa|</l>
<l>uttambhyate maghavatastridaśādhipatya-</l>
<l>līlātapatramiva nirjaravaṃśalakṣyā||76||</l>
</lg>
<lg type="verse" xml:id="HV_38_77">
<l>itthaṃ samagrabhuvanākramaṇena śārṅga-</l>
<l>pāṇerasau kva nu gatā balidānavaśrīḥ|</l>
<l>prakṣālitena caraṇena samaṃ viriñca-</l>
<l>hastāravindakarakārghajalacchaṭābhiḥ||77|| </l>
</lg>
<p xml:id="HV_38_77p">
(navabhiḥ kulakam)
</p>
<lg type="verse" xml:id="HV_38_78">
<l>līlāvidhau bharanipīḍitaśeṣabhoga-</l>
<l>śayyājuṣo murariporapi nābhipadmam|</l>
<l>yenāmburāśitanayāhṛdayena sāka-</l>
<l>mākampitaṃ karatalāgravighaṭṭanābhiḥ||78||</l>
</lg>
<lg type="verse" xml:id="HV_38_79">
<l>udbhavyate jalataraṅgaghaṭāmarudbhi-</l>
<l>rambhonidhāvabhihataṃ harinābhipadmam|</l>
<pb n="500" />
<l>adyāpi yatkaratalavyaparoṣaṇābhi</l>
<l>ghātasmṛtivyatikarādiva baddhakampam||79||</l>
</lg>
<lg type="verse" xml:id="HV_38_80">
<l>kvāsau madhurnanu gataḥ saha kaiṭabhena</l>
<l>yasyādipūruṣakaronmalanādasṛgbhiḥ|</l>
<l>vyapte 'mbhasi sphuṭadalakṣitatāmrakaṇṭha-</l>
<l>cchedā jhaṣā jhaṣanidho śvasiteṣu celuḥ||80|| </l>
</lg>
<p xml:id="HV_38_80p">
(tilakam)
</p>
<lg type="verse" xml:id="HV_38_81">
<l>kiṃ kīrtitairbahubhiratra mahāurendrai-</l>
<l>rindrānujena raṇabhūmiṣu jaghnire ye|</l>
<l>saṃkṣepa eṣa ditijādhipa matpratīpa-</l>
<l>vārtāntarāyamabhiṣeṇanamindumauleḥ||81||</l>
</lg>
<lg type="verse" xml:id="HV_38_82">
<l>vispaṣṭadaṇḍaghaṭanā sphuṭamaṣṭamūrti-</l>
<l>senādhunā śithilitavyavasāyabandhā|</l>
<l>abhyetya bhasmadhavalā bhavatāṃ karoti</l>
<l>kampaṃ jarāgamadaśeva vijṛmbhamāṇā||82||</l>
</lg>
<lg type="verse" xml:id="HV_38_83">
<l>uttaṃsitoḍḍapatikhaṇḍamṛṇālakāṇḍa-</l>
<l>kalmāṣitānalakaḍārakarālacūḍam|</l>
<l>phenacchaṭāśabalitāviralapravāla-</l>
<l>vallinikuñjamiva dugdhamahāsamudram||83||</l>
</lg>
<lg type="verse" xml:id="HV_38_84">
<l>pratyagroṣṇīṣacandrāmalakiraṇaśikhāśleṣanihnūyamāna-</l>
<l>preṅkhaccūḍākapālodarakuharadarīghūrṇanāmandavegaiḥ|</l>
<pb n="501" />
<l>śaṅkhakṣodāvadātaiḥ skhalanakhalakhalārāvamaukharyabhāgbhi-</l>
<l>rmandākinyā jalaughairlulitagirisutābhāgadhammillabandham||84||</l>
</lg>
<lg type="verse" xml:id="HV_38_85">
<l>svaḥsindhoḥ kapilajaṭānikuñjavellacchevālāmalajalavīcisicyamānaiḥ|</l>
<l>utkhātāṃ pulinagataiḥ kapālahaṃsairbibhrāṇaṃ bisalatikāmivendulekhām||85||</l>
</lg>
<lg type="verse" xml:id="HV_38_86">
<l>āsādya saṃyugamukhe śaśikhaṇḍamauli-</l>
<l>mahnāya jarjaritadurdharadhairyabandhāḥ|</l>
<l>muktābhimānalaghavaḥ kakubho bhajanti</l>
<l>sārdhaṃ tadīyayaśasā na cireṇa daityāḥ||86|| </l>
</lg>
<p xml:id="HV_38_86p">
(cakkalakam)
</p>
<lg type="verse" xml:id="HV_38_87">
<l>uddaṇḍāmbhojakhaṇḍaślathanibiḍapuṭakroḍadhūlīkaḍāra-</l>
<l>krīḍatkaṇḍūlagaṇḍāmaragajamṛditāpāṇḍuḍiṇḍirapiṇḍā|</l>
<l>piṇḍeśurāḥ puro vaḥ punarapip laḍahākhaṇḍalastrīstanāgra-</l>
<l>pre"khatkallolakāṇḍā bhavati surasarinmattakārṇḍavaśrīḥ||87||</l>
</lg>
<lg type="verse" xml:id="HV_38_88">
<l>jṛmbhārambhābhirāmaślathamukulamukhālakṣyalakṣmīkapakṣma-</l>
<l>preṅkhadbhūlīpiśaṅgabhramarakavalitāmandaviṣyandagarbhaḥ|</l>
<l>krīḍantyaḥ kalpavallīkisalayakalikāḥ komalāḥ karṇapūra-</l>
<l>premṇā lumpanti hastaiḥ sarabhasamacirānnandane nākanāryaḥ||88||</l>
</lg>
<lg type="verse" xml:id="HV_38_89">
<l>tāvadbāṣpāmbupūraplutanayanayugasvarganārīkarāgrai-</l>
<l>rjyotsnāgauratviṣo 'mī tava sadasi dhutāścāmarā visphuranti|</l>
<l>yāvatsaṃhāravelāmiva na gaṇacamūmāgatāṃ saptalokī-</l>
<l>citrākāravyavasthāvighaṭanacaturāmīkṣase candramauleḥ||89||</l>
</lg>
<lg type="verse" xml:id="HV_38_90">
<l>saṃpratyeva krodhavahnau pataṃgā jātā gehenandino yanna yūyam|</l>
<l>tanme nājñāmaṇḍalasragvibhūṣāṃ prāpto mūrdhā dhūrjaṭerdaityanāthāḥ||90||</l>
</lg>
<pb n="502" />
<lg type="verse" xml:id="HV_38_91">
<l>ityākṣipya pragalbhaṃ danutanujapatīnroṣarūkṣāruṇākṣāṃ-</l>
<l>statkālālaṅghyatejaḥprasaragurubharavyāhatārkaprakāśaḥ|</l>
<l>piṃṣanratnāṅgadālīṃ dhutakapiśarajaḥ kalpitāśāṅgarāgāṃ</l>
<l>sāṅgārāpāṅgadṛṣṭiḥ kathamapi kupitastatsabhāṃ dūta aujjhīt||91||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye dūtapratigarjitaṃ
nāmāṣṭātriṃśaḥ sargaḥ|
</p>
</div>
<div n="39" type="chapter">
<p>
ekonacatvāriṃśaḥ sargaḥ|
</p>
<lg type="verse" xml:id="HV_39_1">
<l>niṣkramya kāñcanagireratha nākasindhu-</l>
<l>kallolaśīkarakaṇakṣapitādhvakhedaḥ|</l>
<l>majjannamarṣabhuvi pārṣadapuṃgavo 'sā-</l>
<l>vabhyājagāma śaśiśekhararājadhānīm||1||</l>
</lg>
<lg type="verse" xml:id="HV_39_2">
<l>tasmai sabhātalagatāya kṛtapraṇāmaḥ</l>
<l>sarvaṃ nyaedayadarātiviceṣṭitaṃ tat|</l>
<l>tasyājñayātha samarapravaṇasya dadhyau</l>
<l>nandī jagattrayajuṣāṃ pramathādhipānām||2||</l>
</lg>
<lg type="verse" xml:id="HV_39_3">
<l>abhyeyivāṃsyatha gaṇādhipasādhanāni</l>
<l>pātālaśailajaladhitridivālayebhyaḥ|</l>
<pb n="503" />
<l>saṃdarśayannasakalendubhṛto didṛkṣo-</l>
<l>rityagrataḥ praṇatamaulirasāvavocat||3||</l>
</lg>
<lg type="verse" xml:id="HV_39_4">
<l>ālokayotkalakakalāni raṇotkacitta-</l>
<l>vṛttīni nātha gaṇanāthabalānyamūni|</l>
<l>niḥ'seṣadaityapṛtanādalanotsukānāṃ</l>
<l>tulyānubhāvabalatā bhavataiva yeṣām||4||</l>
</lg>
<lg type="verse" xml:id="HV_39_5">
<l>bibhrajjaṭāḥ kaṇiśaśūkaśikhāpiśaṅgī-</l>
<l>rākāśayānaguruvegavilolabandhāḥ|</l>
<l>vaikuṇṭhanābhisarasīruhakesarāgra-</l>
<l>saṃkrāntadhūlikapilā iva dairghyabhājaḥ||5||</l>
</lg>
<lg type="verse" xml:id="HV_39_6">
<l>ekena māsamiva darśitaparvasaṃdhi-</l>
<l>māṣāḍhamakalayatā karapallavena|</l>
<l>anyena viṣṭarasaroruhakhaṇḍanārthi-</l>
<l>haṃsopamāspadakamaṇḍalunā virājan||6||</l>
</lg>
<lg type="verse" xml:id="HV_39_7">
<l>puñjīkṛtācchaśubhabījamanohareṇa</l>
<l>ratnākṣasūtravalayena virājamānaḥ|</l>
<l>aṃsāvalambi śabalaṃ mṛgacarma bibhra-</l>
<l>dākāśadeśamiva lagnamudaṃśutāram||7||</l>
</lg>
<pb n="504" />
<lg type="verse" xml:id="HV_39_8">
<l>acchāṅgulīyakaśikhāśikharasthahāri-</l>
<l>hārītadehaharitāśmamarīcicakaḥ|</l>
<l>ambhojīnīvanamivāsanapuṇḍarīka-</l>
<l>khaṇḍāntaraprasavakāraṇamudvahaṃstam||8||</l>
</lg>
<lg type="verse" xml:id="HV_39_9">
<l>vedhāḥ svayaṃ sa vidhutāsanapuṇḍarīka-</l>
<l>pakṣmacchaṭāvikaṭakoṭiparāgapiṅgāḥ|</l>
<l>āsannadaityadalanotsavaviprakīrṇa-</l>
<l>piṣṭātakā iva diśaḥ samupaiti kūrvan||9|| </l>
</lg>
<p xml:id="HV_39_9p">
(pañcabhiḥ kulakam)
</p>
<lg type="verse" xml:id="HV_39_10">
<l>śārṅgaṃ nadatyadhiviropitakoṭilagna-</l>
<l>kalpakṣayānalaśikhojjvalaśiñjinīkam|</l>
<l>śaureḥ pravālavalayaprabhayāvalīḍha</l>
<l>ullolamaṇḍalamiva kṣubhitasya sindhoḥ||10||</l>
</lg>
<lg type="verse" xml:id="HV_39_11">
<l>vakṣaḥsthalāmbarakṛtāspadakaustubhārka-</l>
<l>vispaṣṭapāṭalamayūkhaśikhāvamṛṣṭam|</l>
<l>nīlotpalākaramiva svayameva mukta-</l>
<l>koṣaṃ samīkarabhasena bibharti khaḍgam||11||</l>
</lg>
<lg type="verse" xml:id="HV_39_12">
<l>asyātasīkusumadāmarucaḥ kṛpāṇa-</l>
<l>paṭṭena nirmalakarālakareṇa bāhuḥ|</l>
<l>saṅgrāmabhūmiṣu bhayaṃkaratāṃ kalinda-</l>
<l>kanyājalaugha iva kāliyabhogināpat||12||</l>
</lg>
<pb n="505" />
<lg type="verse" xml:id="HV_39_13">
<l>ātāmrakaustubhamarīciśikhāvalīḍhaṃ</l>
<l>yuddhonmukhī mukhamapāvṛtamudvahantī|</l>
<l>daityendraśoṇitarasāsavapānagoṣṭhī-</l>
<l>yogyāmivāsya suranātha gadā vidhatte||13||</l>
</lg>
<lg type="verse" xml:id="HV_39_14">
<l>asyādhipāṇi racitasthitireṣa lakṣmī-</l>
<l>mīṣadvinidramukhakairavakorakaśrīḥ|</l>
<l>kundatviṣā daśanacandrikayāvakīrṇa-</l>
<l>mūrtirbibharti śaśiśekhara pāñcajanyaḥ||14||</l>
</lg>
<lg type="verse" xml:id="HV_39_15">
<l>vakṣaḥsthakaustubhamarīcivilaṅghyamāna-</l>
<l>masyaścakāsti karapaṅkajavarti cakram|</l>
<l>pratyagraṭaṅkavinikuṭṭanamuktarakta-</l>
<l>dhārāruṇīkṛtamivāhimaraśmibimbam||15||</l>
</lg>
<lg type="verse" xml:id="HV_39_16">
<l>daityāsravisravikaṭāśriśikhāsahasra-</l>
<l>niṣṭhyūtadhūsaritadiṅmukhavarti(hni)dhūmam|</l>
<l>vajraṃ pulomatanayāpatirapyamukta-</l>
<l>nīlābhragarbhamiva bibhradasāvupetaḥ||16||</l>
</lg>
<lg type="verse" xml:id="HV_39_17">
<l>helādhutaśravaṇatāpalāśakoṭi-</l>
<l>bhāgādhirūḍhadhavalacchaviśaṅkhahaṃsam|</l>
<l>ābhāti bhāsurarucirdahano 'dhiruhya-</l>
<l>sūryaprakāśa iva pāṇḍurapuṇḍarīkam||17||</l>
</lg>
<lg type="verse" xml:id="HV_39_18">
<l>eṣo 'ñjanadviradamūrjitadānavāri-</l>
<l>dhārāndhakārabharanihnutabhāskarāṃśum|</l>
<pb n="506" />
<l>paśyāñjanācalamivonnatagaṇḍaśaila-</l>
<l>māruhya saṃyugarasānmarudabhyupetaḥ||18||</l>
</lg>
<lg type="verse" xml:id="HV_39_19">
<l>merāviva sphuritakāñcanagaurabhāsi</l>
<l>saṃhāradhūmanikarāñjanamecakārciḥ|</l>
<l>stamberame kṛtapadastarasā paraiti</l>
<l>paśyāmareśa yama eṣa gṛhītadaṇḍaḥ||19||</l>
</lg>
<lg type="verse" xml:id="HV_39_20">
<l>śmaśruprarohajaṭilaṃ bhuvanatrayaika-</l>
<l>grāsaspṛhāvivṛtamūrdhvapiśaṅgakeśam|</l>
<l>vaktraṃ dadhadvikaṭamādivarāhaghora-</l>
<l>ghoṇābhighātadalitāvanirandhraraudram||20||</l>
</lg>
<lg type="verse" xml:id="HV_39_21">
<l>niḥśeṣavadhyajanatākaravīrapuṣpa-</l>
<l>śeṣāmivekṣaṇaruciṃ dadhadasratāmrām|</l>
<l>āruhya kāsaramakhaṇḍitadaṇḍacaṇḍa-</l>
<l>hastaḥ puro 'sya ramasadupayāti mṛtyuḥ||21|| </l>
</lg>
<p xml:id="HV_39_21p">
(yugalakam)
</p>
<lg type="verse" xml:id="HV_39_22">
<l>saṃdhyānubandh gaganaṃ caṭulīkaḍāra-</l>
<l>cūḍātḍidbhiriva paśya vidarśayantaḥ|</l>
<l>āyānti kajjalamalīmasadehadīpti-</l>
<l>luptātapaprasaramīśvara yātudhānāḥ||22||</l>
</lg>
<lg type="verse" xml:id="HV_39_23">
<l>pāśī spṛśanpaśamivāntakarasya pāśa-</l>
<l>māruhya nāgamupagacchati supratīkam|</l>
<pb n="507" />
<l>ālolakarṇaśikharānilavegakṛṣṭa-</l>
<l>kumbhasthalaskhalitamauktikatārahāram||23||</l>
</lg>
<lg type="verse" xml:id="HV_39_24">
<l>paśyārthanathamavalambitśaṅkhapadma-</l>
<l>magre gadādalitadaityacamūttamāṅgam|</l>
<l>śārṅgāyudhaṃ javavatātra garutmateva</l>
<l>padmaprabheṇa kariṇāntikamāpatantam||24||</l>
</lg>
<lg type="verse" xml:id="HV_39_25">
<l>siṃhājināni paridhārabhasavyudāsa-</l>
<l>saṃdaṣṭatārakatayā ghaṭitānyuraḥsu|</l>
<l>nirbhinnagandhagajakumbhataṭāvasakta-</l>
<l>muktāphalairiva nakhaiḥ pravibhānti yeṣām||25||</l>
</lg>
<lg type="verse" xml:id="HV_39_26">
<l>tanvanti vītavasaneṣu vapuḥṣu mauli-</l>
<l>mugdhāmṛtāṃśukalikā rabhasena yeṣām|</l>
<l>jyotsnātapāmbaramalaṃ vimalaṃ svakānti-</l>
<l>saṃtānasaṃśayitabhūtiparāgalekham||26||</l>
</lg>
<lg type="verse" xml:id="HV_39_27">
<l>abhyāpatanti ta ime vikaṭonnatāni</l>
<l>rudrāḥ sureśa phaṇikaṅkaṇibhiḥ karāgraiḥ|</l>
<l>āsphālya visphuradarātiruṣā nijāṃsa-</l>
<l>kūṭaiḥ sahaiva kakudāni kakudmatāṃ vaḥ||27|| </l>
</lg>
<p xml:id="HV_39_27p">
(tilakam)
</p>
<lg type="verse" xml:id="HV_39_28">
<l>dānāmbuvṛṣṭimabhito vikaṭaiḥ kirantaḥ</l>
<l>saṃvartadurdinaghanairiva gaṇḍabhāgaiḥ|</l>
<l>vinyastapādabharabandhuritāvanīdhra-</l>
<l>mete 'dhirūḍhavasavaḥ kariṇo 'bhyupetāḥ||28||</l>
</lg>
<pb n="508" />
<lg type="verse" xml:id="HV_39_29">
<l>niḥśeṣaśātravakulapralayāgnidhūma-</l>
<l>daṇḍāyamānakarakṛṣṭakṛpāṇapaṭṭāḥ|</l>
<l>vidyādharādhipatayaḥ śibiraṃ viśanti</l>
<l>pāriplavaśravaṇakuṇḍalamaṇḍabhāgāḥ||29||</l>
</lg>
<lg type="verse" xml:id="HV_39_30">
<l>āsajya sajjasamarā viśikhāndhanuḥṣu</l>
<l>hastāṅgulīlaghuvivartanatāranādān|</l>
<l>ete viśanti śibiraṃ śivaśevadheste</l>
<l>viśve 'śvinau ca tuṣitāśca sasiddhasādhyāḥ||30||</l>
</lg>
<lg type="verse" xml:id="HV_39_31">
<l>niṣṭhyūtanākanagarapratibaddhasindhau</l>
<l>bimbodare śabalimānamupādadhānā|</l>
<l>chāyā ca yasya śaśalakṣmamayī vibhāti</l>
<l>viṣyandamānayamunājalanirjharaśrīḥ||31||</l>
</lg>
<lg type="verse" xml:id="HV_39_32">
<l>sa śvetadiggajapateradhiruhya pṛṣṭha-</l>
<l>mabhyeti dīrghavikaṭaiḥ pṛtanāṅganānām|</l>
<l>netrotkarairamṛtavarṣibhirindureṣa</l>
<l>dattāñjanairnijakarairiva dṛśyamānaḥ||32|| </l>
</lg>
<p xml:id="HV_39_32p">
(yugalakam)
</p>
<lg type="verse" xml:id="HV_39_33">
<l>yoktrīkṛtaiḥ phaṇigaṇairatigāḍhabandha-</l>
<l>tīvrārtisītkṛtisamīranibhena śītān|</l>
<l>skhandhānilāniva nipīya punarvamadbhi-</l>
<l>rābaddhavājini rathe racitapratiṣṭhaḥ||33||</l>
</lg>
<pb n="509" />
<lg type="verse" xml:id="HV_39_34">
<l>kalmāṣitāmbaratalonnatapakṣmabhāra-</l>
<l>nirdhūyamānasitacāmaramaṇḍalīkaḥ|</l>
<l>saṃkocabandhaparihāradhiyā salīla-</l>
<l>manvīyamāna iva nātha kumudvatībhiḥ||34||</l>
</lg>
<lg type="verse" xml:id="HV_39_35">
<l>yogāśritāparavapurjaraṭhapratāpa-</l>
<l>saṃpattireṣa haritacchavisaptapattraḥ|</l>
<l>bhānuḥ śaratsamayavibhrama eti paśya</l>
<l>riktīkṛtāvajitavāsavavāsaraśrīḥ||35|| </l>
</lg>
<p xml:id="HV_39_35p">
(tilakam)
</p>
<lg type="verse" xml:id="HV_39_36">
<l>rūḍhagūḍhacaraṇolbaṇamārgaṇāni</l>
<l>kallolacāpavalayāni vinirdhuvantaḥ|</l>
<l>saptāpyamī kalakalākulitāntarikṣa-</l>
<l>mabhyāgatā jaladhayaḥ sataraṅgiṇīkāḥ||36||</l>
</lg>
<lg type="verse" xml:id="HV_39_37">
<l>kṣoṇībhṛto 'pyupagatāḥ śibiraṃ navābhra-</l>
<l>kārāgṛhānkaṭakabhūmiṣu bibhrataste|</l>
<l>bandīkṛtakṣapitapakṣatidṛṣṭasāra-</l>
<l>vajrārbhakāniva ca garbhagatācirāṃśūn||37||</l>
</lg>
<lg type="verse" xml:id="HV_39_38">
<l>saṃvartavāridaghaṭāpi gabhīraghora-</l>
<l>ghoṣānubandhabadhirīkṛtasaptalokā|</l>
<pb n="510" />
<l>abhyeti vaḥ samaradundubhitāṃ cikīrṣu-</l>
<l>reṣāṃ taḍitkiraṇakoṇakṛtāñcitaśrīḥ||38||</l>
</lg>
<lg type="verse" xml:id="HV_39_39">
<l>abhyāpatanti vikasatphaṇacakravāla-</l>
<l>ratnotkaraiḥ kirṇapallavitāntarikṣāḥ|</l>
<l>dikpadminīrvikacapāṭalapuṇḍarīka-</l>
<l>khaṇḍā ivoragabalāni vidarśayanti||39||</l>
</lg>
<lg type="verse" xml:id="HV_39_40">
<l>udbhūtacandrakarapāṇḍuracāmaraugha-</l>
<l>mojasvitāṃ dadhadadhaḥkṛtavātaraṃhaḥ|</l>
<l>ābhāti karka'sabalaṃ surarājasainya-</l>
<l>maśvīyamañcitataraṃ ca rasatkhalīnam||40||</l>
</lg>
<lg type="verse" xml:id="HV_39_41">
<l>savyālabhūṣaṇatayonnatakāyamāna-</l>
<l>śobhā nitāntamalagardabharāsabhīkā|</l>
<l>caṇḍī narendraśibirakṣitinirviśeṣa-</l>
<l>rūpā karālakarabhā rabhasādupaiti||41||</l>
</lg>
<lg type="verse" xml:id="HV_39_42">
<l>ratnākṣasūtravalayaṃ parivartayantī</l>
<l>nakṣatramaṇḍalamiva kṣaṇadātitāram|</l>
<pb n="511" />
<l>brāhmī karākalitadaṇḍakamaṇḍaluśrī-</l>
<l>reṣā śivātra śibire kṛtasaṃnidhiryaḥ||42||</l>
</lg>
<lg type="verse" xml:id="HV_39_43">
<l>ābhātyasau saralamugdhamṛṇālakāṇḍa-</l>
<l>kandāvalīkavalanākulatāṃ dadhānaiḥ|</l>
<l>kundacchadachabibhiracchatadīyagarbha-</l>
<l>dugdhacchaṭāpariṇateriva vāhahaṃsaiḥ||43|| </l>
</lg>
<p xml:id="HV_39_43p">
(yugalakam)
</p>
<lg type="verse" xml:id="HV_39_44">
<l>udvṛttadānavacamūpatikaṇṭhapīṭha-</l>
<l>niṣṭyūttaśoṇitamalīmasaśātadhāram|</l>
<l>prācīva diktapanabimbamudaṃśurāśi</l>
<l>cakraṃ dadhatyupanatānagha vaiṣṇavīyam||44||</l>
</lg>
<lg type="verse" xml:id="HV_39_45">
<l>traiyambakī kaṭakameti vijihmakoṭi-</l>
<l>meṣā kirīṭaghaṭitāṃ dadhatīndulekhām|</l>
<l>bhāsvattṛtīyanayanabhrukuṭivyudasta-</l>
<l>vinyastabhāsmanaparāgalalāṭikābhām||45||</l>
</lg>
<lg type="verse" xml:id="HV_39_46">
<l>cāmuṇḍayā paruṣabhasmaparāgapūrṇa-</l>
<l>mākīrṇamasthiśakalaiḥ sakapālakhaṇḍam|</l>
<l>bibhrāṇayā vapuradhiṣṭhitamīśa dūra-</l>
<l>metacchbhaśānagṛhadevatayeva sainyam||46||</l>
</lg>
<lg type="verse" xml:id="HV_39_47">
<l>candrasya ca pratikṛtiḥ krtarāgabhaṅga-</l>
<l>cetaḥ prasādadhavalāṃśusudhāmarīciḥ|</l>
<pb n="512" />
<l>āgacchati cchuritadivichavirṃ tavāccha-</l>
<l>hāsacchaṭābhiriyamucchalitamburāśiḥ||47||</l>
</lg>
<lg type="verse" xml:id="HV_39_48">
<l>preṅkhatkapālaraśanāguṇarāsabhīya-</l>
<l>carmāmbarāṅkitabhayaṃkaramūrtireṣā|</l>
<l>yāmyā tavaiti śibiraṃ śiva śāvahasta-</l>
<l>karṇāvataṃsakalānukulitānanaśrīḥ||48||</l>
</lg>
<lg type="verse" xml:id="HV_39_49">
<l>ākasmikapralayaghasmaravahniheti-</l>
<l>bhasmīkṛtākhilakulācalanirviśeṣaiḥ|</l>
<l>śeṣāṃ nibadhya dhavalairapi lokapāla-</l>
<l>pālīkapālapa.alairiyamuttamāṅge||49||</l>
</lg>
<lg type="verse" xml:id="HV_39_50">
<l>gaṅgātaraṅgaparimṛṣṭaviṭaṅkakoṭi-</l>
<l>khaṭvāṅgasaṅgiparameṣṭhijaṭānikuñjā|</l>
<l>preṅkhatparetapatipattraviṣāṇagarbha-</l>
<l>niṣpītasaptabhuvanakṣatajāsavaśrīḥ||50||</l>
</lg>
<lg type="verse" xml:id="HV_39_51">
<l>adhyāsya rāsabhasabhādhipatiṃ trilokī-</l>
<l>saṃhāraragarabhasena sabhīti sainyaim|</l>
<l>saṃrambhabhāsvaramukhī bisabhaṅgagaura-</l>
<l>dantāṃśureti śibiraṃ tava kālarātriḥ||51|| </l>
</lg>
<p xml:id="HV_39_51p">
(tilakam)
</p>
<lg type="verse" xml:id="HV_39_52">
<l>kālī ca kokilakalāparuciḥ karāla-</l>
<l>daṃṣṭrāṅkuraiti samarotkalikākulaiṣā|</l>
<l>nirdagdhakāla kalikālakalaṅkaketu-</l>
<l>rudbhinnaratnakalikeva vidūrabhūmiḥ||52||</l>
</lg>
<pb n="513" />
<lg type="verse" xml:id="HV_39_53">
<l>iti giramupakarṇyodīritāṃ nandināgre</l>
<l>sakalasamarasenācakravālaṃ smarāriḥ|</l>
<l>nijaśibiraniveśāvāsabhūmīḥ praṇāma-</l>
<l>ślathavikaṭakirīṭaṃ prahiṇottanmukhena||53||</l>
</lg>
<lg type="verse" xml:id="HV_39_54">
<l>tigmāṃśusyandanāśvadrutakhuradalitavyomavaidūryaratna-</l>
<l>kṣodacchāye 'tha sāyaṃ malinayati tamaḥ paṅkapūre dharitrīm|</l>
<l>ruddhālokāḥ kulāyagraharabhasarasatpattrinādānubandhai-</l>
<l>ranyonyālāpamārādvidadhuriva niśi vyākulā digvayasyāḥ||54||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyasaṃbhāro
nāmaikonacatvāriṃśaḥ sargaḥ|
</p>
</div>
<div n="40" type="chapter">
<p>
catvāriṃśaḥ sargaḥ|
</p>
<lg type="verse" xml:id="HV_40_1">
<l>prāpte prabhātasamaye 'tha śaśāṅkamauli-</l>
<l>rudbodhito vividhabhāgadhasūtavāgbhiḥ|</l>
<l>abhyāhatānakaśatadhvanidattasaṃjñaḥ</l>
<l>senāsaridbharitamaikṣata sainyasindhum||1||</l>
</lg>
<lg type="verse" xml:id="HV_40_2">
<l>tasyātha saṃbhramavalatphaṇacakravāla-</l>
<l>murvītale 'dhipatinā phaṇimaṇḍalīnām|</l>
<l>saṃstambhitaśravaṇatālamudañcitākṣa-</l>
<l>mākarṇito vidhuritasthiti diggajendraiḥ||2||</l>
</lg>
<lg type="verse" xml:id="HV_40_3">
<l>brāhmāṇḍakhaṇḍatalavāraṇakharvyamāṇa-</l>
<l>mūrtidigantaragurupratiphāladīrghaḥ|</l>
<pb n="514" />
<l>puñjīkṛtaḥ kṣititale ghanatāmavāpya</l>
<l>bhindanrasātalamivātibhareṇa bhūyaḥ||3||</l>
</lg>
<lg type="verse" xml:id="HV_40_4">
<l>kampākulīkṛtasasaṃbhramalokapāla-</l>
<l>pālīpuraṃdhrihṛdayo bibharāṃcakāra|</l>
<l>prasthānadundubhiravaḥ kṣayakālavalga-</l>
<l>duttālakālakaratālaninādalīlām||4|| </l>
</lg>
<p xml:id="HV_40_4p">
(tilakam)
</p>
<lg type="verse" xml:id="HV_40_5">
<l>utsṛjya saṃyugarasādatha tasya deha-</l>
<l>bhāgārdhasaṃdhighaṭatanāṃ niriyāya gaurī|</l>
<l>taccittabhāgagatasattvavidhūtabhīru-</l>
<l>vaiklavyayogamiva mānasamudvahantī||5||</l>
</lg>
<lg type="verse" xml:id="HV_40_6">
<l>unnidrakarṇaśikharārpitapārijāta-</l>
<l>līlāvataṃsagalitairmadhuśīkaraughaiḥ|</l>
<l>saṃsicyamānamiva kuṅkumapattrapaṅka-</l>
<l>lekhāṅkitaṃ śuci kapolatalaṃ vahantī||6||</l>
</lg>
<lg type="verse" xml:id="HV_40_7">
<l>līlānatena sakalāṃ karapallavena</l>
<l>lāvaṇyakāntimamalāmiva saṃpramārṣṭum|</l>
<l>preṅkhatpinākimukuṭāspadacandraraśmi-</l>
<l>dhūlicchaṭāmalinitacchavimīhamānā||7||</l>
</lg>
<lg type="verse" xml:id="HV_40_8">
<l>ekāvalī viracitā kucamaṇḍale 'tra</l>
<l>tuṅgatvamīyuṣi parasparapīḍanena|</l>
<pb n="515" />
<l>tatspardhayeva savalītrayatāmavāptaṃ</l>
<l>muṣṭigrahe 'pi śithilaṃ dadhatīti madhyam||8||</l>
</lg>
<lg type="verse" xml:id="HV_40_9">
<l>pratyagrayāvakarasasphuraṇāruṇāgra</l>
<l>bhāsvannakhendukiraṇaprakarāpadeśāt|</l>
<l>saṃdhyāṃ prasādanaparāṃ galitābhyasūyā-</l>
<l>mārabdhapādapatanāmiva dhārayantī||9|| </l>
</lg>
<p xml:id="HV_40_9p">
(pañcabhiḥ kulakam)
</p>
<lg type="verse" xml:id="HV_40_10">
<l>tasyā mukhaṃ sarabhasārpitakāntadṛṣṭi-</l>
<l>rdṛṣṭvā cirādatha śaśāṅkakalāvataṃsaḥ|</l>
<l>saṃdarśaneṣu nayanatritayaṃ nimeṣa-</l>
<l>doṣopaghātaghaṭanojjhitamabhyanandat||10||</l>
</lg>
<lg type="verse" xml:id="HV_40_11">
<l>niryāya tasya vapuṣaḥ sucirādavāpta-</l>
<l>gāḍhopagūhanarasotpulakānubandhaḥ|</l>
<l>prasthānamaṅgalavidhirvidadhe tayātha</l>
<l>sevotsavapravaṇamātṛgaṇopanītaḥ||11||</l>
</lg>
<lg type="verse" xml:id="HV_40_12">
<l>tasyāpinehurabhimantritamātmanaiva</l>
<l>vakṣaḥsthale gaṇacamūpatayaḥ kathaṃcit|</l>
<l>kaṇṭhaprabhāśabalabhāsi pinaddhaloha-</l>
<l>jālāntarabhramavimugdhadhiyastanutram||12||</l>
</lg>
<lg type="verse" xml:id="HV_40_13">
<l>mandākinīsalilanirjharasicyamāna-</l>
<l>bhāsvattṛtīyanayanānaladhūmadigdhaḥ|</l>
<pb n="516" />
<l>tasyātatāyiśarapātabhiyādhimauli</l>
<l>saṃvītakaṅkaṭa ivāmṛtaraśmirāsīt||13||</l>
</lg>
<lg type="verse" xml:id="HV_40_14">
<l>tatkālalolasurasindhutaraṅgabhaṅga-</l>
<l>visrastabandhalulitaṃ ca jaṭākalāpam|</l>
<l>uṣṇīpabhogipatireva babandha tasya</l>
<l>gāḍhaṃ punaḥ pratidiśaṃ phaṇamaṇḍalībhiḥ||14||</l>
</lg>
<lg type="verse" xml:id="HV_40_15">
<l>chāyāndhakārakaluṣīkṛtapīnakaṇṭha-</l>
<l>pīṭhasphuradbhujagarājaphaṇāmaṇiśrīḥ|</l>
<l>tasyājimaṅgalanibaddhanavendranīla-</l>
<l>kaṇṭhatravibhramamadhatta ca kālakūṭaḥ||15||</l>
</lg>
<lg type="verse" xml:id="HV_40_16">
<l>daṃṣṭrākarālamukhakaṃdaraniryadagni-</l>
<l>jvālāvalīdurupalakṣyakarālajihvam|</l>
<l>śūlaṃ ruṣārirudhirāsavapānagoṣṭhī-</l>
<l>saṃrambhalolavikaṭauṣṭhapuṭaṃ jajṛmbhe||16||</l>
</lg>
<lg type="verse" xml:id="HV_40_17">
<l>bhogīndrabhogakaṣaṇapratipannamadhya-</l>
<l>kārśyaṃ purā jalanidhermathanaprasaṅge|</l>
<l>tasyātha mandaramivāhipatiścakāra</l>
<l>kodaṇḍadaṇḍamadhiruhya sanāthakoṭim||17||</l>
</lg>
<lg type="verse" xml:id="HV_40_18">
<l>saṅgrāmadohadarasāditi śītaraśmi-</l>
<l>maulau pinaddhakavace vacasātha tasya|</l>
<l>pratyuttaratnaśakalacchaviśāritāni</l>
<l>varmāṇi bharmaghaṭitāni gaṇāḥ pinehuḥ||18||</l>
</lg>
<pb n="517" />
<lg type="verse" xml:id="HV_40_19">
<l>saṃvitalohamayavarmavapurbabhāra</l>
<l>babhrorupoḍha raṇamaṅgararatnamālam|</l>
<l>astācalābhimukhapātinibaddhapaṅkti-</l>
<l>nakṣatracakraśabalāmbaravartmalīlām||19||</l>
</lg>
<lg type="verse" xml:id="HV_40_20">
<l>pratyuptalohitakaratnakaṇāṃśusāra-</l>
<l>nīlābhrakacchavitanucchadamūrtiruccaiḥ|</l>
<l>saudāminīruciradāmamarīcibhinna-</l>
<l>lolābhravibhramamadhatta śilādasūnuḥ||20||</l>
</lg>
<lg type="verse" xml:id="HV_40_21">
<l>saṃhāradhūmamalinā kaladhautasānu0-</l>
<l>bhāgāntare nipatitā rajanīva meroḥ|</l>
<l>vakṣaḥsthale sarasakuṅkumapaṅkabhāji</l>
<l>bhāti sma kālamusalasya dṛḍhātha māḍhī||21||</l>
</lg>
<lg type="verse" xml:id="HV_40_22">
<l>abhyunmiṣanmarakatāṃśuśikhāsahasra-</l>
<l>saṃlakṣyamāṇaparabhāgatanutrabandhā|</l>
<l>ābaddhaśebalalavā nalinīva nāga-</l>
<l>vaktrasya mūrtirarucatsphuṭapuṣkaraśrīḥ||22||</l>
</lg>
<lg type="verse" xml:id="HV_40_23">
<l>hautāśaneḥ kavacamecakitā ca mūrti-</l>
<l>ruddīptiratnaghaṭitoruśirastrabandhā|</l>
<l>ābhādanekavikaṭodayaśailaśṛṅga-</l>
<l>lagnārkabimbavalayeva yugakṣayadyauḥ||23||</l>
</lg>
<pb n="518" />
<lg type="verse" xml:id="HV_40_24">
<l>uddāmasaṃyugarasasphuṭitavraṇottha-</l>
<l>raktacchaṭāvikaṭabindunibaddharandhram|</l>
<l>pratyuptadīptataranūtanapadmarāga-</l>
<l>māsīdivātiguru daṃsanamagnikasya||24||</l>
</lg>
<lg type="verse" xml:id="HV_40_25">
<l>vakṣaḥsthale bṛhati hetiśatābhighāta-</l>
<l>rūḍhavraṇasthapuṭitasphuṭasaṃniveśam|</l>
<l>caṇḍeśvarasya śuśubhe śubhalohavarma-</l>
<l>sāvartamambha iva sānutaṭe himādreḥ||25||</l>
</lg>
<lg type="verse" xml:id="HV_40_26">
<l>durvāravairivaravāraṇavīrabhadra-</l>
<l>vakṣaḥsthalīvinihitā virarāja māḍhī|</l>
<l>saṃvartameghamalināsurasaṃprahāra-</l>
<l>lakṣmīvadhūmukhaviguṇṭhanajālikāśrīḥ||26||</l>
</lg>
<lg type="verse" xml:id="HV_40_27">
<l>abhraṃkaṣollasitaketanavaijayantī-</l>
<l>kalmāṣitāmbaratalāḥ pratimā vahantaḥ|</l>
<l>rakṣādhikāranavabhūtisudhopalepa-</l>
<l>pāṇḍutviṣo racitasaṃnidhayaḥ suraughaiḥ||27||</l>
</lg>
<lg type="verse" xml:id="HV_40_28">
<l>stamberamā mukharitāmbaraśaṅkhaghaṇṭā-</l>
<l>ḍhakkāravā dhavalacāmaracāruśobhāḥ|</l>
<l>vispaṣṭadantamaṇitoraṇasaṃniveśāḥ</l>
<l>sainyairyudhe vidadhire surasadmarūpāḥ||28|| </l>
</lg>
<p xml:id="HV_40_28p">
(yugalakam)
</p>
<lg type="verse" xml:id="HV_40_29">
<pb n="519" />
<l>pratyagramauktikavitānanidhānakumbha-</l>
<l>rakṣākulājagarabibhramahastadaṇḍāḥ|</l>
<l>rejurgajā vikacakīcakayaṣṭikoṭi-</l>
<l>velladvilolakadalīvikarālapṛṣṭhāḥ||29||</l>
</lg>
<lg type="verse" xml:id="HV_40_30">
<l>kumbhasthalīnihitamaṅgalamālikāgra-</l>
<l>viṣyandamānamadhupaṅkanilīnabhṛṅgāḥ|</l>
<l>lakṣmīṃ dadhuḥ śikharalagnadvāgnidhūma-</l>
<l>jālākulāḥ kulanagā iva mattanāgāḥ||30||</l>
</lg>
<lg type="verse" xml:id="HV_40_31">
<l>utkarṇatālapavaneritakumbhakūṭa-</l>
<l>sindūradhūlipaṭalacchuraṇābhirāmam|</l>
<l>uddhūtatāmarasareṇupiśaṅgyamāna-</l>
<l>dikcakravālamuṣasīva babhūva viśvam||31||</l>
</lg>
<lg type="verse" xml:id="HV_40_32">
<l>līlācaladdhavalacāmaracakravāla-</l>
<l>śāīkṛtākhiladiśo 'tha sahasrasaṃkhyāḥ|</l>
<l>utkīrṇapattramakarīśataśātakumbha-</l>
<l>paryāṇapaṭṭaviniveśakarālapṛṣṭhāḥ||32||</l>
</lg>
<lg type="verse" xml:id="HV_40_33">
<l>māṇikyakhaṇḍakhacitāñcitahemabhāsva-</l>
<l>dāyānadīdhitipiśaṅitadigvibhāgāḥ|</l>
<l>udraśmiratnakaṇaśāritaśātakumbha-</l>
<l>preṅkhatkhalīnasakhaṇatkṛtivaktrabhāgāḥ||33||</l>
</lg>
<lg type="verse" xml:id="HV_40_34">
<pb n="520" />
<l>sāṅgrāmikīṣu kuśalairgamitāstadānīṃ</l>
<l>vīthīṣvamandatarasaḥ pṛtanāturaṃgāḥ|</l>
<l>svedodabinduśabalastuvabhāgavaktra-</l>
<l>śobhāḥ sudhodgamanalagnakaṇā ivāsan||34|| </l>
</lg>
<p xml:id="HV_40_34p">
(tilakam)
</p>
<lg type="verse" xml:id="HV_40_35">
<l>sānukatāṃ vidadhato 'pyupamānaśūnyā</l>
<l>mandā api glapitacaṇḍasamīravegāḥ|</l>
<l>ākuñcitordhvakhuradaṇḍavibhaktapāda-</l>
<l>vinyāsacārugatayasturagāḥ prasasruḥ||35||</l>
</lg>
<lg type="verse" xml:id="HV_40_36">
<l>bhāti sma mūrtiranilaughavighaṭyamāna</l>
<l>māñjiṣṭhacāmaratayā caturāñcitānām|</l>
<l>utpetuṣāṃ kila purā śikhinastadīya-</l>
<l>jvālākalāpaniciteva turaṃgamāṇām||36||</l>
</lg>
<lg type="verse" xml:id="HV_40_37">
<l>lakṣmīṃ dadhurvipulakairgamanairabhīkṣṇa-</l>
<l>maṅgaiśca cāruśucibhiścaturasrapuṇḍrāḥ|</l>
<l>paryāṇapaṭṭapaṭalaisturagā nigāla-</l>
<l>bhāgaiśca devamaṇiśobhitasaṃniveśaiḥ||37||</l>
</lg>
<pb n="521" />
<lg type="verse" xml:id="HV_40_38">
<l>saṅgrāmanāṭakakutūhalināṃ tadānī-</l>
<l>mutthāpakena dadhato mudamuttamānām|</l>
<l>vispaṣṭabhāṇḍarucayo 'tivicitrarūpā</l>
<l>lakṣmīṃ dadhurjavanikāmahitāsturaṃgāḥ||38||</l>
</lg>
<lg type="verse" xml:id="HV_40_39">
<l>vistāraśāli kṛtibhiḥ kṛtarūpavarṇa-</l>
<l>māviddhagāmikaraṇapravibhaktaśobham|</l>
<l>savyañjanakramamarājata dhātuvādya-</l>
<l>līlāṃ dadhānamanupaplutamaśvasainyam||39||</l>
</lg>
<lg type="verse" xml:id="HV_40_40">
<l>nirdhūtakesarasaṭāvalitāñcitāgra-</l>
<l>bhāgaṃ patadbirabhitaḥ pṛtanāturaṃgāḥ|</l>
<l>cakrustarāṃ divi tadutpatanābhiyoga-</l>
<l>yogyāmiva kṣaṇavilagnapadaiḥ khurāgraiḥ||40||</l>
</lg>
<pb n="522" />
<lg type="verse" xml:id="HV_40_41">
<l>vistāraruddhavasudhāḥ pratibaddhaketu-</l>
<l>sītāpaṭāñcalavivalganaśāritāśāḥ|</l>
<l>sajjākhilopakaraṇāḥ samarāmburāśi-</l>
<l>potaśriyaṃ sapadi śiśriyire rathaughāḥ||41||</l>
</lg>
<lg type="verse" xml:id="HV_40_42">
<l>ākrāntayānavarataṃ bhaṭanāyakena</l>
<l>cītkārasītkṛtimanoramatāṃ dadhatyā|</l>
<l>saṃdarśitoruyugasajjaghanaśriyāpi</l>
<l>tatrābhiyogasamaye rathakaṭyayā śrīḥ||42||</l>
</lg>
<lg type="verse" xml:id="HV_40_43">
<l>āyodhanānuguṇaveṣaparigrahācca</l>
<l>tejasvinastadapanuttaya āvirāsan|</l>
<l>saṃhārabhānava ivākhilalokasarga-</l>
<l>nāśasphuratkiraṇadanturamaṇḍalāgrāḥ||42||</l>
</lg>
<lg type="verse" xml:id="HV_40_44">
<l>śītāṃśumaulirapi kesaricakravāla-</l>
<l>yoktrīkṛtāhipatibhogasahastrabhīmam|</l>
<l>adhyāruroha rathamagniśikhāpiśaṅga-</l>
<l>māyodhanānuguṇaveṣaparigrahaśrīḥ||44||</l>
</lg>
<pb n="523" />
<lg type="verse" xml:id="HV_40_45">
<l>uṣṇīṣabhogiphaṇaphūtkṛtivātaghāta-</l>
<l>puñjīkṛtatripathagājalaveṇiśubhram|</l>
<l>tasyoṣṇavāraṇamadhāryata bhāgalagna-</l>
<l>māṇikyakhaṇḍakhacitonnatahemadaṇḍam||45||</l>
</lg>
<lg type="verse" xml:id="HV_40_46">
<l>tasya prakīrṇayugalaṃ śaśiraśmiśobhi</l>
<l>śabdānubandhimaṇikasbubhuje tadānīm|</l>
<l>pārśvasthite dudhuvutuḥ svayambhyupetya</l>
<l>mandākinī sarabhasaṃ yamunā ca bhaktyā||46||</l>
</lg>
<lg type="verse" xml:id="HV_40_47">
<l>yenāśu nirdhutasaṭābharamambarāgra-</l>
<l>mārohatā ni'sitapāṇijamaṇḍalena|</l>
<l>naktaṃmukheṣu śaśabhṛtprasabhaṃ vyadhāyi</l>
<l>bimbāvalambiśaśadāraṇakāndiśīkaḥ||47||</l>
</lg>
<lg type="verse" xml:id="HV_40_48">
<l>ākarṇya yasya madaśoṣaviṣaṇṇabhṛṅga-</l>
<l>gaṇḍasthalāḥ sapadi ruñjitatāranādam|</l>
<l>aṅgeṣu bhītibharasaṃkucitā nijeṣu</l>
<l>vāñchanti dūramiva dikkariṇaḥ praveṣṭum||48||</l>
</lg>
<lg type="verse" xml:id="HV_40_49">
<l>śrīkaṇṭhaśekharaśaśāṅkakalākarāla-</l>
<l>vellatsaṭāpaṭaladhūnanabaddharoṣaḥ|</l>
<l>utplutya dārayitumīhata eva vajra-</l>
<l>sūcīśitairnakhamukhairapi mārutaṃ yaḥ||49||</l>
</lg>
<lg type="verse" xml:id="HV_40_50">
<l>tasmiṃstuṣāranikurumbavipāṇḍubhāsi</l>
<l>siṃhīsute vidalitāñjanamecakārciḥ|</l>
<pb n="524" />
<l>kātyāyanī kṛtapadā śriyamāsasāda</l>
<l>prāleyaśailagatanūtanameghavallyāḥ||50|| </l>
</lg>
<p xml:id="HV_40_50p">
(cakkalakam)
</p>
<lg type="verse" xml:id="HV_40_51">
<l>śārṅgāyudho 'pi bhuvanakṣayakālavahni-</l>
<l>śaṅkākulīkṛtasurāsuracakravālam|</l>
<l>tārkṣyaṃ vidhautakaladhautapi'saṅgapakṣa-</l>
<l>mātmīyadehabharakharvitamadhyarohat||51||</l>
</lg>
<lg type="verse" xml:id="HV_40_52">
<l>tārkṣyo 'pi cañcupuṭadaṣṭabhujaṃgamūrti-</l>
<l>bhāsvatphaṇāmaṇirucicchuraṇāruṇena|</l>
<l>pṛṣṭhena vigrahabharaṃ vasudevasūno-</l>
<l>rjagrāha dānavaraṇasya ca cetasoccaiḥ||52||</l>
</lg>
<lg type="verse" xml:id="HV_40_53">
<l>kṣoṇīva pakṣapavanoddhṛtaśailajāla-</l>
<l>muttiṣṭhataḥ śitanakhāgravidaṣṭamurtiḥ|</l>
<l>tasyādhinākamatanurbibharāṃcakāra</l>
<l>śobhāṃ kṣaṇaṃ caraṇakoṭigatābhralekhā||53||</l>
</lg>
<lg type="verse" xml:id="HV_40_54">
<l>piṅgatviṣaṃ kavalitoragacakravāla-</l>
<l>niryadviṣāgnipariṇāmavaśādivāsau|</l>
<l>vistāritāṃ nabhasi hemamayīṃ patatra-</l>
<l>paṅktiṃ dadhatsarabhasoḍḍayanāya reje||54||</l>
</lg>
<lg type="verse" xml:id="HV_40_55">
<l>udgacchato gaganavartma garutmato 'tha</l>
<l>dūrāvagāhadṛḍhabhinnarasātalāgnāḥ|</l>
<l>ākrṣ.ṭamuktavasudhāḥ kṣaṇavighnakheda-</l>
<l>mātenurasya girisaṃhatayaḥ kathaṃcit||55||</l>
</lg>
<pb n="525" />
<lg type="verse" xml:id="HV_40_56">
<l>sthulāsthigaṇḍaśikharojjhitadānavāri</l>
<l>dhārāndhakāritadiśaḥ suralokapālāḥ|</l>
<l>vinyastaśailagurupādavirugṇabhūmi-</l>
<l>bhāgānyathāyathamathāruruhurgajendrān||56||</l>
</lg>
<lg type="verse" xml:id="HV_40_57">
<l>tāvatpratītamanasi pradhanotsavāya</l>
<l>darpādvinirjitaripau bhaṭacakravāle|</l>
<l>bālājano balavadākulatāṃ jagāma</l>
<l>tatkālasaṃbhramavilolavilocanaśrīḥ||57||</l>
</lg>
<lg type="verse" xml:id="HV_40_58">
<l>saṃstambhitā api tu maṅgalabhaṅgabhīro-</l>
<l>rbhīrorviṣādavaśaśūnyadhiyastadākṣṇaḥ|</l>
<l>nirdhautakajjalavidhūsarita nirīyu-</l>
<l>rindīvarānmadhukarā iva bāṣpaleśāḥ||58||</l>
</lg>
<lg type="verse" xml:id="HV_40_59">
<l>ādhīyamānamatisaṃbhramavepamāna-</l>
<l>visrastabāhulatayā bubudhentarāyam|</l>
<l>prasthānamaṅgalavidhānamapi pravīraḥ</l>
<l>saṅgrāmarāgarabhasollasacittavṛttiḥ||59||</l>
</lg>
<lg type="verse" xml:id="HV_40_60">
<l>baddhaspṛhaṃ dayitayā karavālayaṣṭi-</l>
<l>rālokitā bhaṭajanasya karapratiṣṭhā|</l>
<l>prāptā śititvamadhikaṃ tadapāṅgabhāsā</l>
<l>dhauteva tatkṣaṇamarājata visphurantī||60||</l>
</lg>
<lg type="verse" xml:id="HV_40_61">
<l>patyau raṇāya calite guruśokavṛtte-</l>
<l>rvāmabhurvaḥ sapadi kārśyadaśāṃ vrajantyāḥ|</l>
<pb n="526" />
<l>māṇikyakamburavanau patitaḥ karāgrā-</l>
<l>llāvaṇyacandrapariveṣa iva vyarājat||61||</l>
</lg>
<lg type="verse" xml:id="HV_40_62">
<l>vaktraṃ vilokayitumūḍharasā cirāya</l>
<l>patyurvadhūrnihatamaṅgalarocanārdrān|</l>
<l>dodūyamānahṛdayā saviśeṣameva</l>
<l>siddhārthakānracayati sma lalāṭapaṭṭe||62||</l>
</lg>
<lg type="verse" xml:id="HV_40_63">
<l>āliṅgya gāḍhamaparā paricumbato 'tha</l>
<l>vaktraṃ priyasya samarāya viniryiyāsoḥ|</l>
<l>uṣṇoṣṇaniḥśvasitatatkṣaṇagāḍaśuṣka-</l>
<l>tāmbūlapaṅkarasamoṣṭhayugaṃ cakāra||63||</l>
</lg>
<lg type="verse" xml:id="HV_40_64">
<l>guptistanoriti kṛtādarabandhamādau</l>
<l>sparśāmṛtavyavadhirityapi sābhyasūyam|</l>
<l>bhāvadvayāśrayimanāḥ parirambha ittha-</l>
<l>maikṣiṣṭa varma dayitasya vadhūḥ pinaddham||64||</l>
</lg>
<lg type="verse" xml:id="HV_40_65">
<l>iti samaravimardautsukyabhājaḥ pravīrāḥ</l>
<l>kathamapi dayitābhirmucyamānā gṛhebhyaḥ|</l>
<l>sarabhasamatha puryā niryayuḥ sorjagarjaṃ</l>
<l>rathaturagavimardakṣobhite ratnasānau||65||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyasaṃrambho nāma catvāriṃśaḥ
sargaḥ|
</p>
</div>
<div n="41" type="chapter">
<pb n="527" />
<p>
ekacatvāriṃśaḥ sargaḥ
</p>
<lg type="verse" xml:id="HV_41_1">
<l>atha kathamapi tasyāḥ saṃkaṭadvārasīmna-</l>
<l>stridaśagaṇavariṣṭhairañjasanvīyamānaḥ|</l>
<l>śrutaharijayaśabdaḥ sphītavāditraghoṣai-</l>
<l>rgirikaṭakataṭāntānnirjagāmendumauliḥ||1||</l>
</lg>
<lg type="verse" xml:id="HV_41_2">
<l>kvaṇitamukharaghaṇṭācakravāladhvajāgraṃ</l>
<l>rathavaramadhiruhya prasthitasyotpatākam|</l>
<l>svayamavahitacetā maṅgalaṃ saṃvidhitsuḥ</l>
<l>sarabhasamabhidadhmau vaiṣṇavī tasya śaṅkham||2||</l>
</lg>
<lg type="verse" xml:id="HV_41_3">
<l>navadhavaladukūlaiḥ kalpitāḥ sainikānāṃ</l>
<l>'saśikarasitakīrtikṣīrasindhūrmibhaṅgāḥ|</l>
<l>dviradaghanabalākāḥ prollasantyastadānī-</l>
<l>manilabalavilolā vaijayantyo virejuḥ||3||</l>
</lg>
<lg type="verse" xml:id="HV_41_4">
<l>sphuṭamaṇipariṇāhaprasphuratpuṣkaraśrī-</l>
<l>rdrutamupari niyantrā hantumutkṣipyamāṇaḥ|</l>
<l>udayagiriśikhāgrādūravartyarkabimba-</l>
<l>śriyamatanumatānīḍḍiṇḍimaḥ kuñjarasya||4||</l>
</lg>
<pb n="528" />
<lg type="verse" xml:id="HV_41_5">
<l>pratigajamadagandhāgrāṇahelāvyudastaḥ</l>
<l>sphuradudaraniviṣṭaspaṣṭarekho 'grahastaḥ|</l>
<l>śriyamabhṛta kareṇornākasaṃrohaṇāya</l>
<l>drutamiva subhaṭānāṃ baddhasopānapaṅktiḥ||5||</l>
</lg>
<lg type="verse" xml:id="HV_41_6">
<l>diśi diśi makarandaṃ puṇḍarīkodarebhyaḥ</l>
<l>sarabhasamapi pītvā hārimādhuryamuccaiḥ|</l>
<l>dviradapatimadāmbhastiktamāsvādayanto</l>
<l>virasarasanamantarvaktramuhurdvirephāḥ||6||</l>
</lg>
<lg type="verse" xml:id="HV_41_7">
<l>pratigajamadhikopādbhāvatāṃ kuñjarāṇāṃ</l>
<l>sapadi mukhapaṭenācchādya vaktrāṇyalīnām|</l>
<l>aviralamadatoyāpānagoṣṭhīnirāse</l>
<l>bahuguṇamapi manye doṣahetuṃ kadācit||7||</l>
</lg>
<lg type="verse" xml:id="HV_41_8">
<l>śriyamatanuta rakṣābhūtivinyāsapāṇḍuḥ</l>
<l>sapadi madajalena ścyotatā saptadhorvyām|</l>
<l>dviradapatiranīcairvisphuradgaṇḍaśaila-</l>
<l>stridaśanagaragaṅgāsrotasevārkaśailaḥ||8||</l>
</lg>
<lg type="verse" xml:id="HV_41_9">
<l>dadhurabhinavalākṣārañjitaiścāmaraughaiḥ</l>
<l>śriyamanukṛtavātyāraṃhasaḥ sainikānām|</l>
<l>khuraśikharanipātakṣudyamānākhilorvī-</l>
<l>janitaśikhiśikhaughāśliṣṭarūpā ivāśvāḥ||9||</l>
</lg>
<lg type="verse" xml:id="HV_41_10">
<l>sthagitasakaladikkānekasaṃkhyānasenā-</l>
<l>janitagurubharoccairanvabhūddbhūri śaṃbhoḥ|</l>
<pb n="529" />
<l>kramavidhṛtavimuktoddāmaniḥśvāsatāmya-</l>
<l>tphaṇipatiphaṇadolāndolanaṃ bhūtadhātrī||10||</l>
</lg>
<lg type="verse" xml:id="HV_41_11">
<l>kariharirathapattivrātanirdhūtadhūli-</l>
<l>prakarajanitakārśyamanvabadhnādadhastāt|</l>
<l>laghuvidalanabhītivyākulātmā kathaṃci-</l>
<l>tphaṇanigaḍasahasreṇāhinātho dharitrīm||11||</l>
</lg>
<lg type="verse" xml:id="HV_41_12">
<l>balasamudaya aiśe 'tītya gavyūtimātraṃ</l>
<l>sthitavati śibirāgrāvāsabhūmirgṛhītva|</l>
<l>prathamamiva tadānīṃ saugatānāṃ pramāṇaṃ</l>
<l>dviradakulamanalpaṃ kalpanāpoḍhamāsīt||12||</l>
</lg>
<lg type="verse" xml:id="HV_41_13">
<l>surabalamavalokyāvāsitaṃ kānanāgre</l>
<l>śakunaya urupakṣā dūramutpatya vegāt|</l>
<l>drumaviṭapaśikhāgrābaddhanīḍapratiṣṭha-</l>
<l>svatanayagatatṛṣṇāścerurākāśa eva||13||</l>
</lg>
<lg type="verse" xml:id="HV_41_14">
<l>kṛtagurutarakampāndolanavyākulāyāṃ</l>
<l>bhuvi vinimitapādaṃ jaṅgamāndrīndrakalpaḥ|</l>
<l>atinibīḍanibaddhaiḥ kalpavṛkṣeṣu senā-</l>
<l>dviradapatibhirāpe na tripadyā vilāsaḥ||14||</l>
</lg>
<pb n="530" />
<lg type="verse" xml:id="HV_41_15">
<l>dṛḍhaniyamitarajjuskandhasaṃdānitānaṃ</l>
<l>srutamadajalagaṇḍābhogakāṣairgajānām|</l>
<l>tvagapatadavarugṇā kānanānokahebhyaḥ</l>
<l>sahajamapi vimūḍhāḥ kaṃ na viśleṣayanti||15||</l>
</lg>
<lg type="verse" xml:id="HV_41_16">
<l>srutaghanaghanasārakṣodasaugandhyabhājo</l>
<l>maṇitaṭakṛtavīcikṣobhamandākinīkāḥ|</l>
<l>drumagahanaviluptārkāṃśusaṃtāpaśītāḥ</l>
<l>śikharikaṭakabhūmīradhyavātsūrdhvajinyaḥ||16||</l>
</lg>
<lg type="verse" xml:id="HV_41_17">
<l>sphuṭitavikaṭagṇḍābhogamādyadvirephā</l>
<l>vikasadaviralailākandalīkānanāḍhyāḥ|</l>
<l>upamaṇiguhamadreḥ phullakośātakīkā</l>
<l>yuvatibhiranuyātāḥ kecidāsedururvīḥ||17||</l>
</lg>
<lg type="verse" xml:id="HV_41_18">
<l>atha śaśadharamauleḥ sainikāḥ sānudeśe</l>
<l>diśi diśi vicarantaḥ kalpitairvājisainyaiḥ|</l>
<l>pratibhayataralākṣaṃ dṛśyamānā mṛgaughaiḥ</l>
<l>sthitiriti ciramāsandarśitācchodanecchāḥ||18||</l>
</lg>
<lg type="verse" xml:id="HV_41_19">
<l>sarabhasamanubiddhā kenacitsādinoccaiḥ</l>
<l>sphuritataralatārā śyāmalāṃśucchaṭābhiḥ|</l>
<l>vyavadhimiva vidhātuṃ bhītipāriplavākṣī</l>
<l>hariṇayuvatiraicchatsaṃbhramādātmamūrteḥ||19||</l>
</lg>
<pb n="531" />
<lg type="verse" xml:id="HV_41_20">
<l>druttaramapi naṣṭā sādisainyāvamardā-</l>
<l>ttanayamanavalokya kvāpi tatraiva yātam|</l>
<l>punarasunirapekṣaṃ kṛṣṇasārāṅganāgā-</l>
<l>tpadamiha na vipatteḥ kasya tṛṣṇāthavā syāt||20||</l>
</lg>
<lg type="verse" xml:id="HV_41_21">
<l>śravaṇaghaṭitamaurvīmaṇḍalībhūtacāpa-</l>
<l>cyuticaturataraśrīrdhanvinānvīyamānam|</l>
<l>hariṇamanaparādhaṃ mārgaṇo maṅkṣu bhīttvā</l>
<l>tvaritamiva vilakṣo 'lakṣitaḥ kṣmāmavikṣat||21||</l>
</lg>
<lg type="verse" xml:id="HV_41_22">
<l>kṣititalagatapuṅkheneṣuṇottambhyamāna-</l>
<l>sphuṭataragalanālaḥ kaścidudgrīva eva|</l>
<l>drutamiva calitānāṃ vallabhānāṃ tadānīṃ</l>
<l>hariṇaśiśurasūnāmūrdhamaikṣiṣṭa mārgam||22||</l>
</lg>
<lg type="verse" xml:id="HV_41_23">
<l>na khalu jagati śūnyaṃ kiṃcidastīha dhāmnā</l>
<l>yuvatimanusarantaṃ garbhabhārālasāṃ yat|</l>
<l>vikaṭakuṭilaśṛṅgāghātapātena kaṃci-</l>
<l>dvanabhuvi hariṇo 'pi svairamāhantumaicchat||23||</l>
</lg>
<lg type="verse" xml:id="HV_41_24">
<l>vikaṭaguruviṣāṇādabhrarāṇyavāñci</l>
<l>prasabhamabhihatānāmuttamāṅgāni pūrvam|</l>
<l>giribhuvi hariṇānāmāśu paścādvapūṃṣi</l>
<l>srutadhiralaghuni vyomamārgānnipetuḥ||24||</l>
</lg>
<pb n="532" />
<lg type="verse" xml:id="HV_41_25">
<l>prakaṭavikaṭaśṛṅgaiḥ kānanaṃ mandarādre-</l>
<l>rdadhata iva nivāsaprītiyogācchirobhiḥ|</l>
<l>nabhasi pṛṣatayūthā dūramutplutya petu-</l>
<l>rdaśanakhuravirugṇālagnanārācapuṅkhāḥ||25||</l>
</lg>
<lg type="verse" xml:id="HV_41_26">
<l>upagatamavalokyāvajñayā sainyamuccai-</l>
<l>ragaṇitagurubhītirmuktasaṃrambhamagre|</l>
<l>hariṇaparivṛḍho 'sthādanyathā sattvabhājaḥ</l>
<l>kathamiva gurudhairyasyojasāsyopamā syāt||26||</l>
</lg>
<lg type="verse" xml:id="HV_41_27">
<l>vyapagataghṛṇamārānmandarasyāṅkavarti</l>
<l>ghnati suragaṇasainye dvīpi siṃhādisattvam|</l>
<l>pratikakubhamudasthurmanyumantastadānīṃ</l>
<l>tadanu varavarāhāḥ pratyanīkāyamānāḥ||27||</l>
</lg>
<lg type="verse" xml:id="HV_41_28">
<l>camarahariṇavṛndaṃ vālabhārākṣipātai-</l>
<l>ranukṛtanijanārīkeśahastekṣaṇatviṭ|</l>
<l>kvacidapi parihṛtyādhāvatāṃ sainikānāṃ</l>
<l>hariśarabhavarāhadvīpi hantavyamāsīt||28||</l>
</lg>
<lg type="verse" xml:id="HV_41_29">
<l>surabhikusumabhajo rupaśobhāṃ dadhatyā-</l>
<l>staralahariṇadṛṣṭeḥ kānanorvīramaṇyāḥ|</l>
<l>surata iva mṛgavyāvibhrame 'nyor 'dhacandra-</l>
<l>sphuṭakarajanipātaiḥ pāṭayāmāsa gaṇḍam||29||</l>
</lg>
<pb n="533" />
<lg type="verse" xml:id="HV_41_30">
<l>śikharibhuvi śikhaṇḍī valgubarhātibhārā-</l>
<l>dalasitagatirarāddhanvinānvīyamānaḥ|</l>
<l>tvaritataramaśaknonna ghnato naṣṭumasmā-</l>
<l>dvipadi bhavati kāciddoṣarūpā guṇaśrīḥ||30||</l>
</lg>
<lg type="verse" xml:id="HV_41_31">
<l>iti vihitamṛgavyairmuktaparyāṇapaṭṭā</l>
<l>vavaluravanipīṭhe sādibhiḥ kṛṣṭavalgāḥ|</l>
<l>śramajalakaṇajālāśliṣṭajāmbūnadorvī-</l>
<l>vidhutaghanaparāgāliṅgitāṅgāsturaṃgāḥ||31||</l>
</lg>
<lg type="verse" xml:id="HV_41_32">
<l>rayacaturataraṅgakṣobhaśītairmarudbhi-</l>
<l>rdhrutakapilasaṭāgrāḥ saikate nākasindhoḥ|</l>
<l>adhijalamavaterurmaṅktumutprothaghoṇāḥ</l>
<l>kharakhuraśikharāgrakṣuṇṇapāṭhīnacakrāḥ||32||</l>
</lg>
<lg type="verse" xml:id="HV_41_33">
<l>vighaṭitadalamudrānpaṅkajaughānvihāya</l>
<l>pramadavidhutapakṣāstoya eva dvirephāḥ|</l>
<l>api madajalabindūndūramanvīyurelā-</l>
<l>stabakasurabhigandhīnmajjatāṃ vāraṇānām||33||</l>
</lg>
<lg type="verse" xml:id="HV_41_34">
<l>surasariti na yāvallakṣyamāṇādhvakhedāḥ</l>
<l>sarabhasamavaterurmajjanāyāmaraughāḥ|</l>
<l>drutamasicata tavacchīkarairagratastā-</l>
<l>nkarakalitalavaṅgāmodahṛdyairgajendraḥ||34||</l>
</lg>
<pb n="534" />
<lg type="verse" xml:id="HV_41_35">
<l>dviradapatisahasraiḥ srotaso 'ntarnimagna-</l>
<l>kṣitidharagurudehālakṣyavaktrāgrahastaiḥ|</l>
<l>tridaśasaridanekoddāmagarbhābhinirya-</l>
<l>dgaṇapatiriva dūrātsainikairāluleki||35||</l>
</lg>
<lg type="verse" xml:id="HV_41_36">
<l>kṛtagurumadagaṇḍābhogabhūṣaṃ gajānāṃ</l>
<l>bhramarakulamapohuḥ śīkarā hastamuktāḥ|</l>
<l>kimaparamathavā syādāśritānāṃ jalebhyaḥ</l>
<l>sapadi madabharāndhairdūramāropitebhyaḥ||36||</l>
</lg>
<lg type="verse" xml:id="HV_41_37">
<l>plutisukhamanubhūya prājyasindurareṇu-</l>
<l>cchuraṇakapiśitormeḥ sindhugarbhādgajendrāḥ|</l>
<l>kṣitibhṛta iva pakṣacchedino vajrapāṇeḥ</l>
<l>punarabhayamavāpyāpyujjihānā virejuḥ||37||</l>
</lg>
<lg type="verse" xml:id="HV_41_38">
<l>salilagurusaṭāgrā vibhrato rugṇamūlāḥ</l>
<l>khuraśikharavilagnā hemaśevālavallīḥ|</l>
<l>tridaśasarita uccaistīramutprothaghoṇāḥ</l>
<l>śvasitataralitormivrātamutteruraśvāḥ||38||</l>
</lg>
<lg type="verse" xml:id="HV_41_39">
<l>śramaśithilitakaṇṭhaṣṭhyūtaniḥśvāsavāta-</l>
<l>vyatikaradhutasenādhūliruddhāntarālāḥ|</l>
<l>taralasaralapucchaṃ cerurśvāḥ sthalībhyo</l>
<l>marakatamaṇisūcīkomalāñśaṣpakhaṇḍān||39||</l>
</lg>
<pb n="535" />
<lg type="verse" xml:id="HV_41_40">
<l>vidadhati gurupakṣotsekamajñā jalānāṃ</l>
<l>sphuṭamiha malinānāmāśaye vartamānāḥ|</l>
<l>yadamaragaṇasenāreṇupaṭṭā(ṅkā)vilāsu</l>
<l>pratikakubhamamādyannimnagāsveva matsyāḥ||40||</l>
</lg>
<lg type="verse" xml:id="HV_41_41">
<l>kṣitidharapatibhūmiṃ dūramullaṅghya vegā-</l>
<l>datha harikaripattisyandanaṃ kalpitaṃ sat|</l>
<l>drutataramuḍuvīthīmārgamabhyāhatābhraṃ</l>
<l>sarabhasamudapaptadvyāptaviśvaṃ smarāreḥ||41||</l>
</lg>
<lg type="verse" xml:id="HV_41_42">
<l>pratikakubhamudasthātsāmi yatsainikānā-</l>
<l>magamadatha samāptiṃ tena sarvaṃ vihāyaḥ|</l>
<l>aparamapi yadardhaṃ dūramutpitsu tasthā-</l>
<l>vabhavadavanipṛṣṭhaṃ tena niṣṭhāpratiṣṭham||42||</l>
</lg>
<lg type="verse" xml:id="HV_41_43">
<l>diśi diśi pariśuṣyaddānatoyasrutīnāṃ</l>
<l>tridaśagajaghaṭānāṃ dūramutpetuṣīṇām|</l>
<l>dinakarakaratāpopaplavādākulānā-</l>
<l>matinikaṭatayoccaiḥ pusphuṭuḥ karṇaśaṅkhāḥ||43||</l>
</lg>
<lg type="verse" xml:id="HV_41_44">
<l>punarupagatapakṣoḍḍīnaniḥśeṣaśaila-</l>
<l>sphuṭaśikharaśikhāmbhaḥsyandasaṃdehamugdhaiḥ|</l>
<l>diśi diśi ghanavṛndaiḥ pīyate sma dvipānāṃ</l>
<l>vikaṭakaraṭabhittibhraṣṭamārānmadāmbhaḥ||44||</l>
</lg>
<pb n="536" />
<lg type="verse" xml:id="HV_41_45">
<l>atanusalilagarbhāḥ kajjalaśyāmabhāso</l>
<l>nabhasi jaladalekhā vellyamāna marudbhiḥ</l>
<l>kṣaṇavalanavilolā vāraṇānāṃ navāndū-</l>
<l>nibiḍanigaḍalīlāṃ pādalagnā vitenuḥ||45||</l>
</lg>
<lg type="verse" xml:id="HV_41_46">
<l>anukṛtagiriśṛṅgābhogagaṇḍasthalāgra-</l>
<l>skhalitavikaṭabhasvattāranakṣatramālā|</l>
<l>srutamadajalalekhābimbitā vāraṇānāṃ</l>
<l>śriyamatanuta tārāpaṅktirārātphurantī||46||</l>
</lg>
<lg type="verse" xml:id="HV_41_47">
<l>śravaṇaśikharabhūṣācāmarānmā sma dhākṣī-</l>
<l>didamaviditavidyuddamasaptārcipārāt|</l>
<l>jaladakulamitīvānudyatoccaiḥ purastā-</l>
<l>ddiśi diśi gajatābhiścaṇḍaśūtkāravātaiḥ||47||</l>
</lg>
<lg type="verse" xml:id="HV_41_48">
<l>churitasurapathāsuttuṅgakumbhasthalīṣu</l>
<l>śravaṇadhutihatābhi'scīnapiṣṭacchaṭābhiḥ|</l>
<l>kṣaṇaghaṭanavilolā nākanakṣatramālāḥ</l>
<l>śriyamananṛtamayyastenire vāraṇānām||48||</l>
</lg>
<lg type="verse" xml:id="HV_41_49">
<l>vikaṭakanakakakṣyādāmasaudāminīkaṃ</l>
<l>dviradakulamabhāsīdanyadāsīnamurvyām|</l>
<l>suragaṇapatisenāruddhanākāvakāśa-</l>
<l>vyatikaragurukhedasrastameghaughakalpam||49||</l>
</lg>
<pb n="537" />
<lg type="verse" xml:id="HV_41_50">
<l>aruṇamṇikirīṭacchāyayā laṅghyamānā</l>
<l>galitamadajalārdre bimbitā gaṇḍabhāge|</l>
<l>śiśirakiraṇalekhā lakṣyate sma dvipānāṃ</l>
<l>nabhasi vikaṭakumbhasrastahemāṅkuśaśrīḥ||50||</l>
</lg>
<lg type="verse" xml:id="HV_41_51">
<l>akalitaguruvidyuddāmabhiḥ śyāmitāśai-</l>
<l>rasalilagurugarbhairunnamadbhiḥ salīlam|</l>
<l>dviradapatibhiruccaistastare nākamārgaḥ</l>
<l>pratidiśamavarugṇālokamakṣuṇṇameghaiḥ||51||</l>
</lg>
<lg type="verse" xml:id="HV_41_52">
<l>glapitapavanavegaṃ vyomni paścārdhabhāga-</l>
<l>sthirakhuraśikharāgrairapyanālambameva|</l>
<l>giritaṭavikaṭoraḥpreritāsannatāraṃ</l>
<l>caṭulacaraṇakoṭinyāsamaśvaiḥ prasakhe||52||</l>
</lg>
<lg type="verse" xml:id="HV_41_53">
<l>nabhasi turagasainyaṃ dūramutkarṇaghoṇa-</l>
<l>sphuritamukhamanīcairutplutīrādadhānam|</l>
<l>hariṇakulamivāsīdvisphuraccitraratna-</l>
<l>vyatikaraśabalābhirbhrājamānaṃ guḍābhiḥ||53||</l>
</lg>
<lg type="verse" xml:id="HV_41_54">
<l>javanapavanadhūtairvellitā visphuradbhi-</l>
<l>rnabhasi vibabhuraśvā lākṣikaiścāmaraughaiḥ|</l>
<l>vikaṭakhuraśikhāgrakṣobhabhinnābhragarbha-</l>
<l>skhalitacaṭulaśampāśliṣṭarūupā ivoccaiḥ||54||</l>
</lg>
<lg type="verse" xml:id="HV_41_55">
<l>ravikaraparimarśādvisphuradbhistadānī-</l>
<l>mapagataghanapaṅkaṃ nākamīlīsahasraḥ|</l>
<pb n="538" />
<l>sarabhasaparivartālakṣyapāṇḍūdarārdhaiḥ</l>
<l>sara iva śapharaughirghūrṇamānairabhāsīt||55||</l>
</lg>
<lg type="verse" xml:id="HV_41_56">
<l>vikaṭaśikharalagnāḥ ketudaṇḍāvalīṣu</l>
<l>sphuritavividharatnacchāyakalmāṣabhāsaḥ|</l>
<l>navajaladharakhaṇḍāḥ kekipicchātapatra-</l>
<l>śriyamadadhuradhastādgacchatāṃ sainikānām||56||</l>
</lg>
<lg type="verse" xml:id="HV_41_57">
<l>sphuritamaṇikirīṭagranthigarbhāntarāla-</l>
<l>pratimitamahimāṃśormaṇḍalaṃ vyomni teṣām|</l>
<l>pratiphaladamalāṃśuvrātamāśāmukheṣu</l>
<l>sphuṭakanakaśirastrābhinnarūpaṃ tadāsīt||57||</l>
</lg>
<lg type="verse" xml:id="HV_41_58">
<l>rathaturagakhurāgrakṣudyamānātpurastā-</l>
<l>tpratipadamuḍucakrādutthitā dhūlilekhā|</l>
<l>śriyamatanuta muktāvālukāyāstadānīṃ</l>
<l>gaganamakarasadmanyaśnuvānā digantān||58||</l>
</lg>
<lg type="verse" xml:id="HV_41_59">
<l>sphuradatanutaḍitkā vellyamānā marudbhi-</l>
<l>rdadhuraviralanīlaśyāmabhāso 'bhralekhāḥ|</l>
<l>kṛtakavalanalīlārambhalagnaurvavahni-</l>
<l>sphuṭavikaṭatarārciḥ sindhubhaṅgīvilāsam||59||</l>
</lg>
<lg type="verse" xml:id="HV_41_60">
<l>saparuṣarasitasyāmbhodharasyopariṣṭā-</l>
<l>tsaruṣamabhipatantaṃ siṃhamālokya caṇḍyāḥ|</l>
<l>jagati viphalameva prajñayā śūnyamuccaiḥ</l>
<l>sphuṭamanuta tejastādṛśāṃ sainikaughaḥ||60||</l>
</lg>
<lg type="verse" xml:id="HV_41_61">
<l>pramathapatirayāsīddānatoyārdragaṇḍa-</l>
<l>pratimitamaṇicitracchāyavaikuṇṭhaśārṅgaḥ|</l>
<pb n="539" />
<l>vikaṭaśikharabhāgālakṣyavṛtrāricāpa-</l>
<l>kṣitidharapatilīlāṃ bibhradabhraṃkaṣaśrīḥ||61||</l>
</lg>
<lg type="verse" xml:id="HV_41_62">
<l>śriyamabhṛta purastādindumaulestadānīṃ</l>
<l>gaṇapatirativegātprasthito nākamārgam|</l>
<l>dadhadaparamivendorbhāgamuṣṇīṣabhājaḥ</l>
<l>paraśumukhamamandollāsanāśāritābhram||62||</l>
</lg>
<lg type="verse" xml:id="HV_41_63">
<l>dviradamadanadībhiḥ sainyametatpurastā-</l>
<l>tkaluṣayati purā me candrikāgauramambhaḥ|</l>
<l>sacakitamiti mārgādbhītayevāpasasre</l>
<l>khagapatiguruvegavyastayā nākanadyā||63||</l>
</lg>
<lg type="verse" xml:id="HV_41_64">
<l>sphuṭamiha vimalānāṃ svacchatā ślāghyarūpā</l>
<l>visadṛśamupadhānaṃ tatra doṣāya nūnam|</l>
<l>pratimitamamaraughā menire yannirīkṣya</l>
<l>kṣititalamapi śitābhīśubimbe kalaṅkam||64||</l>
</lg>
<lg type="verse" xml:id="HV_41_65">
<l>itthaṃ sena smarārerjaladharapadavīṃ dūramullaṅghya vegā-</l>
<l>dāsīnā ratnasānostaṭabhuvi vividhavyūhavistārabhājaḥ|</l>
<l>tasthurgavyūtimātraṃ dhṛtagurusamarārambhadaityendrasenā-</l>
<l>niryāṇāpekṣamuccairdiśi diśi vikasaccitravāditraghoṣāḥ||65||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye sainyaprasthānaṃ
nāmaikacatvāriṃśaḥ sargaḥ|
</p>
</div>
<div n="42" type="chapter">
<pb n="540" />
<p>
dvācatvāriṃśaḥ sargaḥ|
</p>
<lg type="verse" xml:id="HV_42_1">
<l>jvalitā bhṛśaṃ tadabhiyogaruṣā vividhāyudhā ditisutādhipateḥ|</l>
<l>prahatānakāḥ samaralālasayā sahasainikairjaghaṭire pṛtanāḥ||1||</l>
</lg>
<lg type="verse" xml:id="HV_42_2">
<l>śitavartmabhiḥ karatalaprahitairyudhi śuṣmiṇāṃ vidalitānnabhasaḥ|</l>
<l>madatṛṣṇayā karikaṭeṣvalayaḥ patitā babhuḥ</l>
<l>pracuracūrṇanibhāḥ||2||</l>
</lg>
<lg type="verse" xml:id="HV_42_3">
<l>kṣayakāriṇaḥ sapadipītaviṣā bhujagaśriyaṃ pratibhayā dadhataḥ|</l>
<l>vibhabhustarāmasicayāḥ samare haravibhramā ruciracandrarucaḥ||3||</l>
</lg>
<lg type="verse" xml:id="HV_42_4">
<l>bhujaśālināṃ karatalaprahitairbhramaṇākulairaribhirabhyahitam|</l>
<l>anucakrire samararatnanidheḥ salilabhramāḥ sapadi maṇḍalibhiḥ||4||</l>
</lg>
<lg type="verse" xml:id="HV_42_5">
<l>kṛtamūrchanaṃ praharatā dviṣatā karaśīkarai raṇagataḥ śiśiraiḥ|</l>
<l>samaśiśvasatkaripatiḥ subhaṭaṃ mahatāṃ sthitiḥ parahitapravaṇā||5||</l>
</lg>
<lg type="verse" xml:id="HV_42_6">
<l>rudhirāruṇairniśitakhaḍgahatā navamauktikairdviradakumbhataṭāḥ|</l>
<l>yudhi dāḍimaiḥ sadṛśavibhramatāṃ sphuṭitairdadhuḥ prakaṭabījaśataiḥ||6||</l>
</lg>
<lg type="verse" xml:id="HV_42_7">
<l>bhaṭakāminaḥ prativarūthavatīṃ rabhasād ghnataḥ samaravāsaṛhe|</l>
<l>pratigumphitāḥ śitisarojadalairgalitā babhuḥ sraja ivāsilatāḥ||7||</l>
</lg>
<pb n="541" />
<lg type="verse" xml:id="HV_42_8">
<l>śuśubhetarāṃ maṇiśirastrabhṛtā bhujaśālinā dhṛtasamunnatinā|</l>
<l>sadṛśātmatāmudayasānumataḥ paribibhratā śikharavartiraveḥ||8||</l>
</lg>
<lg type="verse" xml:id="HV_42_9">
<l>udaraśrito vikaṭakumbhabhuvo navamauktikānrabhasayānusṛtaiḥ|</l>
<l>sadṛśaśriyaḥ śucibhiraṃśucayaiḥ śruticāmarāḥ śuśubhire kariṇām||9||</l>
</lg>
<lg type="verse" xml:id="HV_42_10">
<l>pratihāribhiḥ karikarairasakṛtparipiṇḍitaiḥ samarabhūmirabhāt|</l>
<l>lipisaṃhateḥ subhaṭanāmajuṣaḥ praṇavairiva prathamamālikhitaiḥ||10||</l>
</lg>
<lg type="verse" xml:id="HV_42_11">
<l>yudhi dhāvataḥ pratigajābhimukhaṃ punarapyadhādgajapateḥ saruṣaḥ|</l>
<l>dalitāśrayaḥ sapadi ketupaṭaḥ patito mukhe pṛthumukhacchadatām||11||</l>
</lg>
<lg type="verse" xml:id="HV_42_12">
<l>karimauktikairvigalitaiḥ śucibhiḥ subhaṭāśrayāścamaratantuśataiḥ|</l>
<l>varaṇasrajo grathayituṃ raṇabhūḥ surayoṣitāṃ drutamivaicchadasau||12||</l>
</lg>
<lg type="verse" xml:id="HV_42_13">
<l>surakuñjarāḥ kṣititalāskhalitaiḥ</l>
<l>pratimāśrayānvidadhurūrdhvagataiḥ|</l>
<l>kaṭakānkaraiḥ sphuṭacaṣālarucaḥ samarādhvare</l>
<l>vikaṭayūpagataiḥ???(samaiḥ)||13||</l>
</lg>
<lg type="verse" xml:id="HV_42_14">
<l>sphuraduccakairvikacakundaruci śravaṇāśrayaṃ gajapaterjalam|</l>
<l>śaśimaṇḍalaṃ taralamanvakarotprakaṭāspadaṃ giriguhānikaṭe||14||</l>
</lg>
<lg type="verse" xml:id="HV_42_15">
<l>patitodbhṛtaiḥ śravaṇaśaṅkhaśataiḥ samarāṅgaṇe śuśubhire kariṇām|</l>
<l>sadṛśāḥ karāḥ saralatāṃ dadhataḥ sphuṭamauktikairvikaṭavaṃśaśataiḥ||15||</l>
</lg>
<pb n="542" />
<lg type="verse" xml:id="HV_42_16">
<l>yudhi ghūrṇitaṃ subhaṭamīkṣya puro dadhatī vapuḥ pulakaṇṭakitam|</l>
<l>smaragauravātsuravadhūrabhavadbhṛśadurvahā nijavimānabhuvaḥ||16||</l>
</lg>
<lg type="verse" xml:id="HV_42_17">
<l>kṣitimaṇḍale nimitajānuyugo gurumatsarastrikasamunnatimān|</l>
<l>sthagitekṣaṇo dhvajapaṭena muhurbhaṭavigrahe pariṇanāma karī||17||</l>
</lg>
<lg type="verse" xml:id="HV_42_18">
<l>raṇabhūrasau dalitavartanayā maṇighaṇṭayā hatakaricyutayā|</l>
<l>samaraśriyo vyarucadāśritayā sadṛśīṃ śriyaṃ kamalakarṇikayā||18||</l>
</lg>
<lg type="verse" xml:id="HV_42_19">
<l>kṛtamūrchanaṃ vyanusṛtā subhaṭaṃ yudhi jīvato vyapagatā ca tataḥ|</l>
<l>karimauktikairdaśanapaṅktinibhairjahase bhuvā sphuṭamiva dyuvadhūḥ||19||</l>
</lg>
<lg type="verse" xml:id="HV_42_20">
<l>śriyamuccakairdadhadalaṅghyatamāṃ nijatejasā kṣapitaśatrutamāḥ|</l>
<l>avaguṇṭhitaḥ samaradhūlikaṇaiḥ subhaṭo 'sphuradviśadameva tadā||20||</l>
</lg>
<lg type="verse" xml:id="HV_42_21">
<l>racitasthiteḥ pravikaṭāṃsataṭe śravaṇānilaiḥ parivṛdhasya puraḥ|</l>
<l>vasudhārajaḥ prabalabhaktimanā vyakirattarāṃ rabhasayeva karī||21||</l>
</lg>
<lg type="verse" xml:id="HV_42_22">
<l>sphuritā babhau gagananīlaruciḥ subhaṭāśrayā vimalakhaṅgalatā|</l>
<l>samarāmbudhernavatamālarucā tṭalekhayā sadṛśatāṃ dadhatī||22||</l>
</lg>
<lg type="verse" xml:id="HV_42_23">
<l>gajasaṃhaterdalayato daśanātpracuraṃ rajaḥśaśimarīcisitam|</l>
<l>drutamutthitaṃ yaśa ivāviralaṃ śabalā diśo vyadhita śuṣmavataḥ||23||</l>
</lg>
<lg type="verse" xml:id="HV_42_24">
<l>maṇirañjitā śaśikaleva śanaiḥ kuṭilotthitā samarasindhupateḥ|</l>
<l>śriyamāsadbhaṭakarāgragatā karavālikā rudhiratāmraruciḥ||24||</l>
</lg>
<lg type="verse" xml:id="HV_42_25">
<l>śriyamāsadadbhaṭakarāgragatā bhujaśālino dalayataḥ pratimāḥ|</l>
<l>ghanamecakaṃ viṣamivodabhvatpracuraṃ rajaḥ prdhanaratnanidheḥ||25||</l>
</lg>
<pb n="543" />
<lg type="verse" xml:id="HV_42_26">
<l>vidadhajjavātkuliśamuṣṭihataṃ kariṇo raṇe radanadaṇḍayugam|</l>
<l>subhaṭo 'karonnavaramapratimaṃ samabhiṣṭutaḥ svamapi yodhajanaiḥ||26||</l>
</lg>
<lg type="verse" xml:id="HV_42_27">
<l>pulakaṃ dadhau sakhanagharmajalā dhṛtavepathurmuhurajṛmbhata ca|</l>
<l>bhaṭamīkṣya khe nahi tadasti na yadvidadhe 'psarāḥ smaramayaṃ lalitam||27||</l>
</lg>
<lg type="verse" xml:id="HV_42_28">
<l>galitāḥ kṣitau śaraśikhādalitāḥ kṣatajokṣitā dviradavāladhayaḥ|</l>
<l>navalākṣikaiḥ śuśubhire sadṛśā yudhi cāmarairdinakarāṅgabhuvaḥ||28||</l>
</lg>
<lg type="verse" xml:id="HV_42_29">
<l>racitāspadā nihatasāditayā turagāsane sapadi śūnyatale|</l>
<l>dadhato mudaṃ rudhirapānakṛtāṃ yudhi babhramurvikṛtabhūtagaṇāḥ||29||</l>
</lg>
<lg type="verse" xml:id="HV_42_30">
<l>bhujaśālinā sphuradari pradhane sthagitāntaraṃ śucimarīcicayaiḥ|</l>
<l>samaraśriyaḥ sarasacāṭudhiyā maṇidarpaṇaṃ vidhṛtamanvakarot||30||</l>
</lg>
<lg type="verse" xml:id="HV_42_31">
<l>yudhi koṭavīrabhivilokya tadā muditātmanaḥ prakṛtanṛttavidhāḥ|</l>
<l>dalitāśrayairdhavalaketupaṭaistarituṃ camūrdrutamivaicchadasau||31||</l>
</lg>
<lg type="verse" xml:id="HV_42_32">
<l>parighāhatātpṛthuviṣāṇamukhātpratimā babhau nipatitā kariṇaḥ</l>
<l>śaradhiśriyaṃ yudhi paribhramataḥ samavartino nijaruciṃ dadhatī||32||</l>
</lg>
<lg type="verse" xml:id="HV_42_33">
<l>kṣatapuṣkarairaśivayā śivayā sa tadānakairnipatitairavanau|</l>
<l>raṇarākṣaso grasitumāśu camūrbahubhirmukhaiḥ sthita iva vyarucat||33||</l>
</lg>
<lg type="verse" xml:id="HV_42_34">
<l>asibhogibhiḥ sphuritaratnakaṇaiḥ kṛtaguptayaḥ sasalilābhranibhaiḥ|</l>
<l>samarakṣitau sphuritabhadraghaṭāḥ śriyamāsadansubhaṭasannidhayaḥ||34||</l>
</lg>
<pb n="544" />
<lg type="verse" xml:id="HV_42_35">
<l>samaṇitviṣo vikaṭacāpalatā bhaṭanāyakaḥ prasabhakṛṣṭinatāḥ|</l>
<l>gṛhabhṛtkalā dhavalapakṣa iva vyanayatkramādatanumaṇḍalatām||35||</l>
</lg>
<lg type="verse" xml:id="HV_42_36">
<l>ghanamutthitaṃ yudhi mitho 'bhihateḥ śriyamāyayau subhaṭakhaḍgarajaḥ|</l>
<l>surayoṣitāṃ prakṛtasaṃvanane navamañjanaṃ drutamivācaritam||36||</l>
</lg>
<lg type="verse" xml:id="HV_42_37">
<l>yudhi śaṅkubhirbhaṭakaraprahitairdadhurunnatāḥ sphuṭaśikhaṇḍabharaiḥ|</l>
<l>giribhiḥ kṣaṇaṃ sadṛśatāṃ kariṇaḥ pracalākibhiḥ śirasi baddhapadaiḥ||37||</l>
</lg>
<lg type="verse" xml:id="HV_42_38">
<l>samaṇitviṣā ghaṭitamīlikayā patitaṃ bhṭātsamiti cakramadhaḥ|</l>
<l>kuṭilaśriyā śaśabhṛtaḥ kalayā ravimaṇḍalaṃ sahitamanvakarot||38||</l>
</lg>
<lg type="verse" xml:id="HV_42_39">
<l>bhṛśaviklavāstridaśavairivadhūstridivaukasāṃ vidadhatā vavṛdhe|</l>
<l>acalādhipaṃ dalayateva javāccharajanmanā yudhi raveṇa tadā||39||</l>
</lg>
<lg type="verse" xml:id="HV_42_40">
<l>vikaṭormayaḥ samarasidhupateḥ samavartinaḥ sphuṭakarāṅgulayaḥ|</l>
<l>śriyamāsadanvikaṭakuntalatā bhujaśālibhiḥ sarabhasaṃ bhramitāḥ||40||</l>
</lg>
<lg type="verse" xml:id="HV_42_41">
<l>navamauktikaiḥ kariśiroghaṭitairgaganacchaviḥ subhaṭakhaḍgalatā|</l>
<l>yudhi keśino daśanaratnakaṇaiḥ śabalīkṛtā haribhujeva babhau||41||</l>
</lg>
<lg type="verse" xml:id="HV_42_42">
<l>dviradaḥ kṣaṇāsivilūnatalānpratihāriṇaḥ karikarānavanau|</l>
<l>bhayapuñjitānsapadi pattripatirbhujagāniva vyadalayatsamare||42||</l>
</lg>
<lg type="verse" xml:id="HV_42_43">
<l>bhramayañjavādatanukuntalatāṃ nijatejasāsphuṭamadhaḥsthamavait|</l>
<l>daśanotplutaḥ pratigajāṃsagataṃ subhaṭaṃ bhaṭaḥ prahitahetiśatam||43||</l>
</lg>
<pb n="545" />
<lg type="verse" xml:id="HV_42_44">
<l>kariṇi sthitaḥ pracurabhūtisite sphaṭikācale draviṇanātha iva|</l>
<l>amanuṣyagaṃ tadapi dharmamagātsubhaṭoparaḥ kṣapitaśatrugadaḥ||44||</l>
</lg>
<lg type="verse" xml:id="HV_42_45">
<l>maṇivartmasu pradhanavartmagatā vibabhurbhaṭāḥ sphuritacakracayāḥ|</l>
<l>vimalātmabhiḥ sadṛśatāṃ dadhataḥ salilāśayaiḥ pratimitoṣṇakaraiḥ||45||</l>
</lg>
<lg type="verse" xml:id="HV_42_46">
<l>galitaṃ tathā radanināṃ samare plutadiṅmukhairbahaladānajalaiḥ|</l>
<l>srutanirjharānabhiviśaṅkya girīnnabhaso yathā ghaṭitamambudharaiḥ||46||</l>
</lg>
<lg type="verse" xml:id="HV_42_47">
<l>kariṇāṃ mitho daśanaghaṭṭanayā viṣamārciṣā sapadi niṣpatatā|</l>
<l>samarājire jvalitakuntalataḥ kṣitibhṛdbabhau prakaṭadāva iva||47||</l>
</lg>
<lg type="verse" xml:id="HV_42_48">
<l>durtapātinaḥ sajalamegharuco yudhi vāhitāḥ pratibhaṭakṣataye|</l>
<l>nibiḍaujasaḥ śuśubhire turagāḥ śitivartmabhiḥ sadṛśatāṃ dadhataḥ||48||</l>
</lg>
<lg type="verse" xml:id="HV_42_49">
<l>bhujaśālino jigamiṣostridivaṃ samaraśriyā prakṛtamaṅgalayā|</l>
<l>kalaśairiva pratidiśaṃ nihitairbhaṭamastakaiḥ kṣitirabhātpatitaiḥ||49||</l>
</lg>
<lg type="verse" xml:id="HV_42_50">
<l>racitāspadā dadhati vārimucā samadehatāṃ gajapatau samade|</l>
<l>śriyamāsadattaḍidivāruṇitā galatāsṛjā samiti khaḍgalatā||50||</l>
</lg>
<lg type="verse" xml:id="HV_42_51">
<l>itthaṃ vijṛmbhitaruṣaḥ kṛtaratnasānu-</l>
<l>kampāḥ parasparajayāvahitairmanobhiḥ|</l>
<l>gīrvāṇadaityapṛtanā bahudhā tadānīṃ</l>
<l>sadvandvasaṃgararasapravaṇā babhūvuḥ||51||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye samarodghātavarṇanaṃ nāma
dvācatvāriṃśaḥ sargaḥ|
</p>
</div>
<div n="43" type="chapter">
<p>
trayaścatvāriṃśaḥ sargaḥ.
</p>
<lg type="verse" xml:id="HV_43_1">
<l>yasyāmaravadhūrdadhe madanānṛjuhāvatām .</l>
<l>sumālī so'tha saṅgrāme ripusenāṃ juhāva tām .. 1 ..</l>
</lg>
<lg type="verse" xml:id="HV_43_2">
<l>saṅgrāmakānanottālatālanistriṃśamaṇḍale .</l>
<l>vidyādharagaṇe dīdavasānaṃ suradviṣām .. 2..</l>
</lg>
<lg type="verse" xml:id="HV_43_3">
<l>tato'tatītitottātīnānā nānā na nūnanā .</l>
<l>sa susāṃso'susāsāsirirārorārirairirat .. 3 ..</l>
</lg>
<p xml:id="HV_43_3p">
__(ekākṣarapādaḥ . yugmam)
</p>
<lg type="verse" xml:id="HV_43_4">
<l>sārāmarṣinikṛttārikaṇṭharaktadākulā.</l>
<l>samantapañcakorvīva babhūva raṇapaddhatiḥ .. 4 ..</l>
</lg>
<lg type="verse" xml:id="HV_43_5">
<l>nādyāniṣata tenājau ke tucchatrapatā kayā .</l>
<l>tatsenayā dadhe bhagnaketucchatrapatākayā .. 5 ..</l>
</lg>
<lg type="verse" xml:id="HV_43_6">
<l>so'tha nandī dadhaccakraṃ raṇaśrīnābhimaṇḍalam .</l>
<l>eko'pyaneka ityājau vicarannaikṣyatāribhiḥ .. 6 ..</l>
</lg>
<lg type="verse" xml:id="HV_43_7">
<l>bhedenaibhaṃ raṇe tasminnavasāya kaṭaṃ kayā.</l>
<l>nāroci senayā tasya navasāyakaṭaṅkayā .. 7 ..</l>
</lg>
<lg type="verse" xml:id="HV_43_8">
<l>daityā daityā ivoddāmadordaṇḍabalaśālinaḥ .</l>
<l>surāḥ surā ivānyonyaṃ vyatijaghnurmahāhave .. 8 ..</l>
</lg>
<lg type="verse" xml:id="HV_43_9">
<l>viṣāṇamusalainūnamabhinandanti no rasām .</l>
<l>vyūḍhatvaṃ ke sa daityānāmabhindandantinorasām .. 9..</l>
</lg>
<lg type="verse" xml:id="HV_43_10">
<l>pratyajñāyi prasaratā vīreṇājāvadantatā .</l>
<l>nairguṇyamāśu bhajataḥ piberiva viṣāṇinaḥ .. 10 ..</l>
</lg>
<lg type="verse" xml:id="HV_43_11">
<l>raṇe śivābhirama nāgamitaṃ cakale varam .</l>
<l>adṛśyatāsthiśeṣatvaṃ gamitaṃ ca kalevaram .. 11 ..</l>
</lg>
<lg type="verse" xml:id="HV_43_12">
<l>babhuḥ śrīvṛkṣakharjūrīsaṃniveśamanoramāḥ .</l>
<l>turagāḥ kānanacchāyāḥ paryāptavaṭavarṇakāḥ .. 12 ..</l>
</lg>
<lg type="verse" xml:id="HV_43_13">
<l>abhāvi rabhasānnākastriyā mānavatāṃ tayā .</l>
<l>raṇadhūlyā dadhe tasyāstriyāmā navatāntayā .. 13 ..</l>
</lg>
<lg type="verse" xml:id="HV_43_14">
<l>puṣpadanto'paratrātha bhramandiḍāgavibhramaḥ .</l>
<l>daityānsīmantayāmāsa sāgaromīnivoddhataḥ .. 14 ..</l>
</lg>
<lg type="verse" xml:id="HV_43_15">
<l>yudhi nighnañjayāvāptikāṅkiṇo'tismayācitaḥ .</l>
<l>abhayaṃ tairasau senāṃ kāṃ kṣiṇoti sa yācitaḥ .. 15 ..</l>
</lg>
<lg type="verse" xml:id="HV_43_16">
<l>sa prajñātatamo'pyekastadānāhatalakṣaṇaḥ.</l>
<l>bhīṣmo'pyaśāntanavatāṃ vidadhāra nadanraṇe .. 16 ..</l>
</lg>
<lg type="verse" xml:id="HV_43_17">
<l>so'bhūtsvanaśriyābdotkamayūrāgamakṛttayā .</l>
<l>icchayāsya bhaṭā yoddhamayū rāgamakṛttayā .. 17 ..</l>
</lg>
<lg type="verse" xml:id="HV_43_18">
<l>prabhañjano'risenāsu tadāsāvacyuto raṇe .</l>
<l>bhāsvānvapuṣi cāmāsītpaśannamaravidviṣām .. 18 ..</l>
</lg>
<lg type="verse" xml:id="HV_43_19">
<l>sālāṃsaḥ salilollolalolāsiḥ sūllasoṃ'salaḥ .</l>
<l>līlālasaṃ lalāsāsau sāso'sallālasāsulūḥ .. 19 ..</l>
</lg>
<p xml:id="HV_43_19p">
. (byakṣaraḥ)
</p>
<lg type="verse" xml:id="HV_43_20">
<l>ya ekastarasā daityānvaṃśāniva suparvaṇaḥ .</l>
<l>kṣmābhṛtkaṭakasaṃcārī babhañja surakuñjaraḥ .. 20 ..</l>
</lg>
<lg type="verse" xml:id="HV_43_21">
<l>sāditānavatī senā saṃyugaṃ rabhasāditā .</l>
<l>sāditā yudhyamānena tenāreḥ sahasā ditā .. 21 ..</l>
</lg>
<p xml:id="HV_43_21p">
(saṃdaṣṭayamakam)
</p>
<lg type="verse" xml:id="HV_43_22">
<l>ghanasaṃtamasacchāyā nīlavajravarūthinī .</l>
<l>tīkṣṇavartmabhirākīrṇā pātalovīva bhogibhiḥ .. 22 ..</l>
</lg>
<lg type="verse" xml:id="HV_43_23">
<l>sārābhāśu śubhārāsā sāratāmamatārasā .</l>
<l>yānyānaghaghananyāyā sā matātatatāmasā .. 23 ..</l>
</lg>
<p xml:id="HV_43_23p">
(anulomapratilomapādaḥ . yugalakam)
</p>
<lg type="verse" xml:id="HV_43_24">
<l>sa kārtāntikasiddhāntaprakriyāmiva tāṃ javāt .</l>
<l>tadā viluptajyākendrāmavadhīdavadhānataḥ .. 24 ..</l>
</lg>
<lg type="verse" xml:id="HV_43_25">
<l>babhūvurnandino roṣādasṛgālohitā dṛśaḥ.</l>
<l>na yasya pratibhātyārādasṛgālo hi tādṛśaḥ .. 25 ..</l>
</lg>
<lg type="verse" xml:id="HV_43_26">
<l>sa tasya valgato dehādasināpātayacchiraḥ .</l>
<l>dinātyaya ivāstādreḥ sphuradarkasya maṇḍalam .. 26 ..</l>
</lg>
<lg type="verse" xml:id="HV_43_27">
<l>balaṃ vismāyi śailāderuru dhuryatayobhayam .</l>
<l>tenāsta divyāḥ khaṃ draṣṭuṃ rurudhuryatayo'bhayam .. 27 ..</l>
</lg>
<lg type="verse" xml:id="HV_43_28">
<l>abhraṃkaṣatvaṃ dadhataḥ kaṭakacchāyayānvitāḥ .</l>
<l>vibabhuḥ subhaṭāstasya senorvīkulaparvatāḥ .. 28 ..</l>
</lg>
<lg type="verse" xml:id="HV_43_29">
<l>dikcakraṃ praṇatābhītidānavācā rurutsatām .</l>
<l>kīrtisteṣāmagādbhagnadānavā cārurutsatām .. 29 ..</l>
</lg>
<lg type="verse" xml:id="HV_43_30">
<l>āsphālya nikvaṇanmaurvātantrīkāścāpavallakīḥ .</l>
<l>gandharvapṛtanā daityaiḥ sārdhe raṇaralī vyadhāt .. 30 ..</l>
</lg>
<lg type="verse" xml:id="HV_43_31">
<l>tejo'hṛta surārīṇāmanṛjvālābhidhāvatām .</l>
<l>sthitirgatyā raṇe yeṣāmanṛjvālābhi dhāvatām .. 31 ..</l>
</lg>
<lg type="verse" xml:id="HV_43_32">
<l>sphuṭārdhacandramuddāmavāhinīpātasaṃkulam .</l>
<l>maheśvaraśiraśchāyaṃ śvasannāgaṃ raṇāṅganam .. 32 ..</l>
</lg>
<lg type="verse" xml:id="HV_43_33">
<l>viveśa viśvaśāveśaḥ śaśīva śivaśaiśavaḥ .</l>
<l>śaivaḥ śavāṃśāśāveśiśivāvaṃśaṃ vaśī viśām .. 33 ..</l>
</lg>
<p xml:id="HV_43_33p">
(byakṣaraḥ . yugmam)
</p>
<lg type="verse" xml:id="HV_43_34">
<l>dadhatkarāṅgulivrātabhogīndrakṛtaveṣṭanām .</l>
<l>sa śaktimasurāmbhodhimāthimandaravibhramām .. 34 ..</l>
</lg>
<lg type="verse" xml:id="HV_43_35">
<l>saṅgrāmabhūmi karuṇāmadadhattāmasāvṛtaḥ .</l>
<l>yaśo nighnandipucamūmadadhattāmasāvṛtaḥ .. 35 ..</l>
</lg>
<lg type="verse" xml:id="HV_43_36">
<l>tamabhīyustanucchāyatimirāvṛtadiṅmukhāḥ.</l>
<l>satārakā varūthinyaḥ kṣayakālaniśā iva .. 36 ..</l>
</lg>
<lg type="verse" xml:id="HV_43_37">
<l>sa vyadhādakṣatāśastāḥ sannayo dhāmahāsinā .</l>
<l>savyadhā dakṣatāśastāḥ sannayodhā mahāsinā .. 37 ..</l>
</lg>
<p xml:id="HV_43_37p">
__(samudyamakakāñcīgomūtrikāmurajajālabandhāḥ)
</p>
<lg type="verse" xml:id="HV_43_38">
<l>kṛtāntanagarīsālavalayaṃ cakritaṃ dhanuḥ .</l>
<l>dadhattenātha yuyudhe tārakākṣo mehāhave .. 38 ..</l>
</lg>
<lg type="verse" xml:id="HV_43_39">
<l>śubhadātā tadā daityānavasyandanave gataḥ .</l>
<l>tatsaṅgrāmāṅganaṃ reje navasyandanavegataḥ .. 39 ..</l>
</lg>
<lg type="verse" xml:id="HV_43_40">
<l>tatsainikānsamīke sa camūracitasacchyiḥ .</l>
<l>kṣeptuṃ jagatrayāpāyasamīraṇa ivācalān .. 40 ..</l>
</lg>
<lg type="verse" xml:id="HV_43_41">
<l>śaśikeśāṃśako'śokakauśikīke śiśuḥ śukī .</l>
<l>śaṃ śaśākaikaśo'śūkakekīśākāśakauśikaḥ .. 41 ..</l>
</lg>
<p xml:id="HV_43_41p">
(chākṣaraḥ . yugalakam)
</p>
<lg type="verse" xml:id="HV_43_42">
<l>lakṣmīḥ ṣaṭuraṇacchāyāśobhīnyasurasainikaiḥ .</l>
<l>dadṛśe tasya vakrāṇi padmānīvādhitasthuṣī .. 42 ..</l>
</lg>
<lg type="verse" xml:id="HV_43_43">
<l>manvānāstaṃ śaraiḥ saṃkhye te purastādripuṃ jitam .</l>
<l>tejo'rkamiva bibhrāṇaṃ tepurastādri puñjitam .. 43 ..</l>
</lg>
<lg type="verse" xml:id="HV_43_44">
<l>sudarśanaśrīdviṣatāṃ sa cakribhujamāśritaḥ .</l>
<l>śirāṃsi pīvaracchedaskandhacakrāṇi śātayan .. 44 ..</l>
</lg>
<lg type="verse" xml:id="HV_43_45">
<l>śūrīśaśiśurāśāśrīraśrīrorāṃśurārarau .</l>
<l>śaśīrāśī śaraiḥ śārā reśiśīrariśaḥ śaśan .. 45 ..</l>
</lg>
<p xml:id="HV_43_45p">
(byakṣaraḥ . yugalakam)
</p>
<lg type="verse" xml:id="HV_43_46">
<l>upasargā iva gatāḥ kriyāyogena śūnyatām .</l>
<l>āsaṃstasya hatā bāṇairaprāptagatisaṃjñakāḥ .. 46 ..</l>
</lg>
<lg type="verse" xml:id="HV_43_47">
<l>spṛhāṃ kenākarottasai sajjātīyāya sāravān .</l>
<l>taccamūśca dviṣaḥ saṃkhye sajjātīyāya sā ravān .. 47 ..</l>
</lg>
<lg type="verse" xml:id="HV_43_48">
<l>tamabhyaitketumālīti navāñjanamalīmasaiḥ.</l>
<l>anvīyamāno ditijaiḥ prāvṛṭāla ivāmbudaiḥ .. 48 ..</l>
</lg>
<lg type="verse" xml:id="HV_43_49">
<l>kṣuṇṇaṃ tena samidvama tadīye dānavartibhiḥ .</l>
<l>vyaroci ca gajaiḥ saṃkhye tadīye dānavartibhiḥ .. 49 ..</l>
</lg>
<lg type="verse" xml:id="HV_43_50">
<l>tadāsau vīrakopāttaśubhalakṣmīparigrahaḥ .</l>
<l>ṣaḍjanyāsatayā bibhranmukhāni gayamabhyayāt .. 50 ..</l>
</lg>
<lg type="verse" xml:id="HV_43_51">
<l>vidadhe nighnatā tena tamastārātinādayā .</l>
<l>tatsenayā śaraiścakre tamastārātinādayā .. 11 ..</l>
</lg>
<lg type="verse" xml:id="HV_43_52">
<l>udasāhi sa saṃhārasahastrakarabhākharaḥ .</l>
<l>yuyutsāsāhasotsāhaśālibhiḥ sahasāsuraiḥ .. 12 ..</l>
</lg>
<lg type="verse" xml:id="HV_43_53">
<l>kekīrako'kukārākaḥ karakākārakāriruk .</l>
<l>kairākekarakairākorarokairurukorukaiḥ .. 13 ..</l>
</lg>
<p xml:id="HV_43_53p">
___ (akṣaraḥ . yugalakam)
</p>
<lg type="verse" xml:id="HV_43_54">
<l>tārakāntasthitispaṣṭadṛṣṭadṛṣṭataraujasā .</l>
<l>sa śaktyā dīprayā hāralatayeva śriyaṃ dadhau .. 14 ..</l>
</lg>
<lg type="verse" xml:id="HV_43_55">
<l>cetasā baddharoṣeṇa mānināgaganānimā.</l>
<l>tato raṇabhuvaṃ caṇḍī tāmitā mamatāmitā .. 55 ..</l>
</lg>
<p xml:id="HV_43_55p">
(yukpādapratilomaḥ)
</p>
<lg type="verse" xml:id="HV_43_56">
<l>tannikṛttaviparyāsaniviṣṭagrīvatāṃ gataḥ .</l>
<l>adṛṣṭacaramājau khaṃ bhaṭaḥ pṛṣṭhamivaikṣata .. 16 ..</l>
</lg>
<lg type="verse" xml:id="HV_43_57">
<l>nābhācchratirivāhīnā sadoṃkāratayā na yā .</l>
<l>agāhi bhartuḥ saṅgrāmasado'ṅkāratayānayā .. 17 ..</l>
</lg>
<lg type="verse" xml:id="HV_43_58">
<l>sā pramāpaṇaniṣṇātairaśūnyā bhaṭamaṇḍalaiḥ . .</l>
<l>niṣadyeva tadā mṛtyoḥ sphuṭadaṃṣṭrā cakāsatī .. 18 ..</l>
</lg>
<lg type="verse" xml:id="HV_43_59">
<l>reṇurororuṇārṇoraraṇāraṇiraṇaraṇaiḥ .</l>
<l>rarāṇaiṇāriṇā rīṇā raṇerāṃ rīraṇāriṇā .. 99 ..</l>
</lg>
<p xml:id="HV_43_59p">
(yakṣaraḥ . yugalakam . ṣaḍiḥ kulakam)
</p>
<lg type="verse" xml:id="HV_43_60">
<l>avāravāṇatāṃ vairiramaṇīkucamaṇḍalaiḥ .</l>
<l>sādhaṃ dadhānā daityoghānavetya sadṛśātmanaḥ .. 6 ..</l>
</lg>
<lg type="verse" xml:id="HV_43_61">
<l>sāratārahitādhyāsā sā dhyātā kṣatasādhvasā .</l>
<l>sādhvasādharmyadhīrāsā sārādhītiratā rasā .. 61 ..</l>
</lg>
<p xml:id="HV_43_61p">
___ (saptadaśākṣaraṃ padmam)
</p>
<lg type="verse" xml:id="HV_43_62">
<l>raṇasindhuṃ sumanasāṃ tadānīmuttitīrṣatām .</l>
<l>sāritrāsakṛdutkṛṣṭakarṇāntā naurivābhavat .. 62 ..</l>
</lg>
<p xml:id="HV_43_62p">
___(tribhiḥ ku(ti)lakam)
</p>
<lg type="verse" xml:id="HV_43_63">
<l>vāditā tarasā bhīmā bherīṇāṃ sakalā tatiḥ. .</l>
<l>sāditā tatra sāyāmā sārīṇāṃ sabalā gatiḥ .. 63 ..</l>
</lg>
<p xml:id="HV_43_63p">
___ (gomūtrikāṃjālabandhaḥ)
</p>
<lg type="verse" xml:id="HV_43_64">
<l>tayā kṛtasya saṅgrāme vajranābhasya bhasmasāt .</l>
<l>udātta eva tatrāsīdapasyāntaḥ suradruhām .. 64 ..</l>
</lg>
<lg type="verse" xml:id="HV_43_65">
<l>rathamardo bhuvastasyā natasthāvaratāmadāt .</l>
<l>anirjitaripuḥ sāpi na tasthāvaratā madāt .. 15 ..</l>
</lg>
<lg type="verse" xml:id="HV_43_66">
<l>ambhodharacchavīndhārāśomāṃ ca yudhi bibhrataḥ .</l>
<l>vājino vāhayāṃcakruḥ kṛpāṇāṃścāmbikābhaṭāḥ .. 66 ..</l>
</lg>
<lg type="verse" xml:id="HV_43_67">
<l>tāyamānaghanacchāyā yācchānadhanamāyatā .</l>
<l>nālpakapratimāsthāsu susthāmātiprakalpanā .. 67 ..</l>
</lg>
<p xml:id="HV_43_67p">(anulomapratilomapādaḥ)</p>
<lg type="verse" xml:id="HV_43_68">
<l>saṃyuge'nargalasthāmapātitagrahatārakaiḥ .</l>
<l>yugāntotpātadeśīyairna sāsahyata dānavaiḥ .. 68.. (yugalakam)</l>
</lg>
<lg type="verse" xml:id="HV_43_69">
<l>kṣatārkaruktayā daḥ tadāśvasitimā navaḥ .</l>
<l>tadrūpaṃ vīkṣya ko na ma tadāśvasiti mānavaḥ .. 69 ..</l>
</lg>
<lg type="verse" xml:id="HV_43_70">
<l>jayaśrīrabhasākṛṣṭiprasāritakaropamaiḥ .</l>
<l>savyāpasavyavikṣiptainighnatī vidviṣaḥ śaraiḥ .. 70 ..</l>
</lg>
<lg type="verse" xml:id="HV_43_71">
<l>yā hatārigaṇājastramavadātā na sundarān .</l>
<l>yātā gajamadānandahariṇāsravatāsurān .. 71 ..</l>
</lg>
<p xml:id="HV_43_71p">(samañjasabandho gūḍhārdhaślokaḥ )</p>
<lg type="verse" xml:id="HV_43_72">
<l>tayāghāni ruṣā vajraketuḥ keturdivaukasām ..</l>
<l>vikirantyā raṇe dṛṣṭiṃ kṣayolkāpuñjavibhramām ..72.. (tilakam)</l>
</lg>
<lg type="verse" xml:id="HV_43_73">
<l>māyāmūrtīdviṣaḥ saṃkhye sāstrākṣīdamitāyudhā .</l>
<l>tatsenā ca tayā cakre sāsrākṣī damitā yudhā .. 73 ..</l>
</lg>
<lg type="verse" xml:id="HV_43_74">
<l>dordaṇḍadarpodrekeṇa sāvajñaṃ carato yudhi .</l>
<l>pramathāndānavānīke pāriplavatayā sakṛt .. 74 ..</l>
</lg>
<lg type="verse" xml:id="HV_43_75">
<l>sāśīḥ saśaṃsā śiśusūḥ sāśasāśu śaśīśaśit .</l>
<l>śaśāsāśāsu seśāsu sāṃśuḥ śaṃ śaśaśāśisūḥ .. 79 ..</l>
</lg>
<p xml:id="HV_43_75p">(akṣaraḥ . yugalakam)</p>
<lg type="verse" xml:id="HV_43_76">
<l>sahasradhā vibhajyāpi sthitamātmānamāhave .</l>
<l>nināya pañcatāmeva dviṣaṃ māyāśatākulam .. 76 ..</l>
</lg>
<lg type="verse" xml:id="HV_43_77">
<l>sā saṃkhye svaḥsadāṃ śaśvadeva tārā dhanāyate .</l>
<l>tena cakrurmatiṃ nānyadevatārādhanāya te .. 77 ..</l>
</lg>
<lg type="verse" xml:id="HV_43_78">
<l>tatsanāmāntarikṣaṃ ca vīthīmārgapariṣkṛtam .</l>
<l>vicitramaṇḍalatayā vidadhāratarāṃ śriyam .. 78 ..</l>
</lg>
<lg type="verse" xml:id="HV_43_79">
<l>gajaḥ pariṇamandandhe dantakośamanaṅgadam .</l>
<l>dviṣāṃ yudhi vyadhattārādantako'śamanaṃ gadam .. 79 ..</l>
</lg>
<lg type="verse" xml:id="HV_43_80">
<l>tigmāṃśukarasaṃparkātsphurantī karavālikā .</l>
<l>kubjāpyekasya saṅgrāme caturasrāṃ śriyaṃ dadhau .. 80 ..</l>
</lg>
<lg type="verse" xml:id="HV_43_81">
<l>janne siṃhatanuścaṇḍyāḥ saruñjitaravāribhiḥ .</l>
<l>tatsainyāni surāścakruḥ saruni taravāribhiḥ .. 81 ..</l>
</lg>
<lg type="verse" xml:id="HV_43_82">
<l>kodaṇḍāsphālanottālaravakātaritadviṣaḥ .</l>
<l>yodhāstatpuruṣatve'pi vispaṣṭadvandvatāṃ yayuḥ .. 82 ..</l>
</lg>
<lg type="verse" xml:id="HV_43_83">
<l>caṇḍī senāsu kupyantī sādīpiṣṭāsu rāhave .</l>
<l>śriyamaikṣiṣṭa tatkhaḍne sādī piṣṭāsurāhave .. 83 ..</l>
</lg>
<lg type="verse" xml:id="HV_43_84">
<l>śaradaṃṣṭrākarālatvaṃ dadhadbhirdānavānraṇe .</l>
<l>nānānīkānanaiḥ kiṃ nu pṛtanāsu na bhūbhṛtaḥ .. 84 ..</l>
</lg>
<lg type="verse" xml:id="HV_43_85">
<l>bhāsitānu(ru)timātrāsu sunyāsaikaratā sutā.</l>
<l>nāṅganāśarasasthāsu sā yātā kṛttivāsasā .. 85 ..</l>
</lg>
<lg type="verse" xml:id="HV_43_86">
<l>sāsavāttikṛtāyāsā susthā saraśanāṅganā .</l>
<l>tāsu tārakasainyāsu sutrāmātinu(ru)tāsibhā .. 86 ..</l>
</lg>
<p xml:id="HV_43_86p">(pratilomānulomābhyāṃ ślokadvayam . tilakam)</p>
<lg type="verse" xml:id="HV_43_87">
<l>tatra sphuṭarasaiścitraiḥ suślokavinibandhanaiḥ.</l>
<l>anekasagaiḥ saṅgrāme mahākāvyāyitaṃ bhaṭaiḥ .. 87 ..</l>
</lg>
<lg type="verse" xml:id="HV_43_88">
<l>rājitānumatāvāraravā tāmasakāyasā .</l>
<l>sāyakāsarasārādhadharā sāranutājirā .. 88 ..</l>
</lg>
<p xml:id="HV_43_88p">(asaṃyogākṣarānekapāṭhanandikavartanaḥ(?))</p>
<lg type="verse" xml:id="HV_43_89">
<l>ketanāṃśukasītāṅka rathaplavakṛtāspadam .</l>
<l>saṅgrāmajaladheḥ pāraṃ pṛtanāsvarimaṇḍalam .. 89 ..</l>
</lg>
<lg type="verse" xml:id="HV_43_90">
<l>sāyāsāsu saseyāsu sāyasāsu yiyāsu sat .</l>
<l>sāsiḥ sāsūyayeyāsu seyāyāsususūḥ suyut .. 90 ..</l>
</lg>
<p xml:id="HV_43_90p">(akṣaraḥ . tilakam)</p>
<lg type="verse" xml:id="HV_43_91">
<l>tayā kārmukamākṛṣṭaṃ nāśārambhe suradviṣām .</l>
<l>udacārayadoṃkāramiva kāramāhave .. 91 ..</l>
</lg>
<lg type="verse" xml:id="HV_43_92">
<l>yo'nukurvanmṛdhe vardhamānaṃ dāmodaraṃ jitaḥ .</l>
<l>na kenaciviṣābhīkṣṇamānandāmodarañjitaḥ .. 92 ..</l>
</lg>
<lg type="verse" xml:id="HV_43_93">
<l>sa tayā nāgamārūḍho vipāṭhevirasīkṛtaḥ.</l>
<l>babhrāma gahanāgādhe granthatattva ivāhave .. 93 ..</l>
</lg>
<p xml:id="HV_43_93p">(yugalakam)</p>
<lg type="verse" xml:id="HV_43_94">
<l>naiṣṭhuryeṇa raṇe caṇḍī samagrāvā savājibhiḥ .</l>
<l>nāsahyatāribhiḥ śaktyā samagrā vāsavājibhiḥ .. 94 ..</l>
</lg>
<lg type="verse" xml:id="HV_43_95">
<l>anyonyāyodhanaspardhādurdharaprasarodbhurāḥ .</l>
<l>tāmabhīyustamaskāṇḍakallolā iva te dviṣaḥ .. 95 ..</l>
</lg>
<lg type="verse" xml:id="HV_43_96">
<l>tāñchitāsaravitrāsā sātrāvirasatāñchitā .</l>
<l>sādhvasāvahatāyāsaṃ saṃyātā ha vasādhvasā .. 96 ..</l>
</lg>
<p xml:id="HV_43_96p">(anulomapratilomapādaḥ pādādyantayamakaṃ ca)</p>
<lg type="verse" xml:id="HV_43_97">
<l>śriyaṃ citrīyamāṇena caritena dadhatyasau .</l>
<l>sajjātirekānaṃśeti surairastūyatāhave .. 97 ..</l>
</lg>
<lg type="verse" xml:id="HV_43_98">
<l>jayajāyuyujā yujijjyāyo yojyajyayejyayā .</l>
<l>yājyayā yuyuje yeye'jeyayā yājajāyayā .. 98 .. .</l>
</lg>
<p xml:id="HV_43_98p">(byakṣaraḥ)</p>
<lg type="verse" xml:id="HV_43_99">
<l>bibhratī hetisaṃdohanakraughākulatāṃ dviṣaḥ .</l>
<l>veleva pṛtanā viśvakṣayodvattasya toyadheḥ .. 99 ..</l>
</lg>
<lg type="verse" xml:id="HV_43_100">
<l>sā dadhatyānanaṃ tulyamaghāni vidhunānayā .</l>
<l>praṇemuṣāmavicchinnamaghāni vidhunānayā .. 100 ..</l>
</lg>
<p xml:id="HV_43_100p">(yugalakam)</p>
<lg type="verse" xml:id="HV_43_101">
<l>parācīnaṃ vidhāyāśu sainyaṃ samaradurmadam .</l>
<l>sāñjasaujasikasyārāḍūmrākṣasyodajāsayat .. 101 ..</l>
</lg>
<lg type="verse" xml:id="HV_43_102">
<l>sārābhā vivibhārāsā rājitāgagatājirā .</l>
<l>bhātājite tejitābhā vigatena nate gavi .. 102..</l>
</lg>
<p xml:id="HV_43_102p">__ (sarvatobhadraḥ)</p>
<lg type="verse" xml:id="HV_43_103">
<l>natānāmanatānāṃ ca samaṃ vyavahāra sā .</l>
<l>nināyaurjityamekeṣāmanyeṣāṃ jīvitaṃ kṣayam .. 103 ..</l>
</lg>
<lg type="verse" xml:id="HV_43_104">
<l>ahanyata balaṃ teṣāṃ sadā nagajayā tayā .</l>
<l>reje vīravarūthinyā sadānagajayātayā .. 104 ..</l>
</lg>
<lg type="verse" xml:id="HV_43_105">
<l>bibhratī subhaṭenocairākalpasthiticārutām .</l>
<l>āliṅgayata raṇe kīrtiḥ svarganārī ca tatkṣaṇam .. 105 ..</l>
</lg>
<lg type="verse" xml:id="HV_43_106">
<l>tāṃstathāviślathanmaulibandhānāhitavepathūn .</l>
<l>vīrānāsannapātatvādasārānsākṛtāhave .. 106 ..</l>
</lg>
<lg type="verse" xml:id="HV_43_107">
<l>tārottāratarī tīratarutārītiruttarā .</l>
<l>tīritārātirātoru taratārātiruttiraḥ .. 107 ..</l>
</lg>
<p xml:id="HV_43_107p">(ekāntaritayakṣaraḥ)</p>
<lg type="verse" xml:id="HV_43_108">
<l>vaiṣṇavī samarakrīḍāvihāraikavayasyayā .</l>
<l>gadayā daityalokasya śirāṃsi yudhi bhindatī .. 108 ..</l>
</lg>
<lg type="verse" xml:id="HV_43_109">
<l>dviṣataḥ surasainyāni parāści trāyate sa yā .</l>
<l>sā babhāra śriyaṃ saṃkhye parāṃ citrāyate'smayā .. 19 ..</l>
</lg>
<p xml:id="HV_43_109p">(tilakam)</p>
<lg type="verse" xml:id="HV_43_110">
<l>kālarātrirjavenāstraparyastakulaparvatā .</l>
<l>vapuṣābhraṃkaṣeṇātha bhītidā suravidvipām .. 110 ..</l>
</lg>
<lg type="verse" xml:id="HV_43_111">
<l>jānujenānujananī jānānājajanaijanam .</l>
<l>nijājinenānijajau janānūnānajījanat .. 111 ..</l>
</lg>
<p xml:id="HV_43_111p">(byakṣaraḥ . yugalakam)</p>
<lg type="verse" xml:id="HV_43_112">
<l>bhramayantyā jvalacchūlaṃ māheśvaryāstadābhavat .</l>
<l>nabhaḥ puratrayaploṣaśikhineva piśaṅgitam .. 112 ..</l>
</lg>
<lg type="verse" xml:id="HV_43_113">
<l>adabhrabhītide'nindye dakṣamānacchasādini .</l>
<l>bhramāgatagamāsāde bhīmatattvamagacchati .. 113 ..</l>
</lg>
<p xml:id="HV_43_113p">" (ardhabhramaḥ)</p>
<lg type="verse" xml:id="HV_43_114">
<l>samare lakṣyabhadrāścaketumāle nirargalam .</l>
<l>tasminnavaninirmāṇavibhāga iva durgame .. 114 ..</l>
</lg>
<lg type="verse" xml:id="HV_43_115">
<l>ratnākṣamālāṃ bibhrāṇā raṇaśrīmaṇimekhalām .</l>
<l>brāhmī saraṇasaṃrambhavibhramā śriyamāsadat .. 115 ..</l>
</lg>
<p xml:id="HV_43_115p">(tilakam)</p>
<lg type="verse" xml:id="HV_43_116">
<l>aprāptāṃ saṃyuge prāṃśuketudantini śāntatām .</l>
<l>kurvatī viśikhaistāṃ sa ke tudanti niśāṃ tatām .. 116 ..</l>
</lg>
<lg type="verse" xml:id="HV_43_117">
<l>anyathā yudhyamānaindrī daityānāṃ hṛdayāvidhā .</l>
<l>kṛtamārgaṇakṛtyāsītsahasreṇaiva cakṣuṣām .. 117 ..</l>
</lg>
<lg type="verse" xml:id="HV_43_118">
<l>gīrvāṇajanatābhyetya tuṣṭāvasarato'nu tām .</l>
<l>dviṣo vīkṣya raṇādbhītyā tuṣṭāva sarato nutām .. 118 ..</l>
</lg>
<lg type="verse" xml:id="HV_43_119">
<l>bibhratī ratnakodaṇḍapariveṣavibhīṣaṇam .</l>
<l>sodvṛttārikulotpātacandrabimbamivānanam .. 119 ..</l>
</lg>
<lg type="verse" xml:id="HV_43_120">
<l>ralīlolārirallālī līlālūrairirallalāḥ .</l>
<l>rolollolairarālailīrurarororarīralam .. 120 ..</l>
</lg>
<p xml:id="HV_43_120p">(akṣaraḥ . yugalakam)</p>
<lg type="verse" xml:id="HV_43_121">
<l>śikhaṇḍajitapicchaśrīnamravakreṇa kekinā.</l>
<l>uhyamānā jvalacchaktiḥ kaumārī raṇamāsadat .. 121 ..</l>
</lg>
<lg type="verse" xml:id="HV_43_122">
<l>vinirdhṛtaravidyotāmahoṣṭāśāntareṇunā .</l>
<l>gaṇasainyena sā lakṣmīmaho'ṣṭāśāntare'ṇunā .. 122 ..</l>
</lg>
<lg type="verse" xml:id="HV_43_123">
<l>bibhratī saṃyugotpātamaholkāmatanuṃ gadām .</l>
<l>saśaṅkhapadmā kauberī vaiṣṇavyāḥ śriyamāsadat .. 123 ..</l>
</lg>
<lg type="verse" xml:id="HV_43_124">
<l>dviṣacchiraḥ kandukaughaiḥ sārasta na na tāpadam .</l>
<l>nayantyarikulaṃ stheyaḥsāraṃ stananatāpadam .. 124 ..</l>
</lg>
<lg type="verse" xml:id="HV_43_125">
<l>sāndhakārā diśaḥ sarvāḥ kurvatī raṇareṇubhiḥ .</l>
<l>tāmabhīyāya garjantī yā tadā vṛṣaparvaṇaḥ .. 125 ..</l>
</lg>
<lg type="verse" xml:id="HV_43_126">
<l>natayā senayā tatra yātayā nuttayā tanu .</l>
<l>nuttayāttarayānviṣṭapātayā senayekṣitā .. 126 ..</l>
</lg>
<p xml:id="HV_43_126p">__(muranabandhaḥ . yugalakam)</p>
<lg type="verse" xml:id="HV_43_127">
<l>kṛtānubandhāmutpaśyannāgneyīṃ dhāraṇāmiva .</l>
<l>jagatkṛtamavaillokaḥ sarvamevātra bhasmasāt .. 127 ..</l>
</lg>
<lg type="verse" xml:id="HV_43_128">
<l>karisindhutatiścāru kaṭakacchā yayādhikam .</l>
<l>bhinnāreryā tadā reje kaṭakacchāyayādhikam .. 128 ..</l>
</lg>
<lg type="verse" xml:id="HV_43_129">
<l>kṛtapuṅkho'pi saṅgrāme daityaloko nirargalam .</l>
<l>saṃprāpya na nyavartiṣṭa yāmyāṃ yamapurīmiva .. 129..</l>
</lg>
<p xml:id="HV_43_129p">_ (yugalakam)</p>
<lg type="verse" xml:id="HV_43_130">
<l>kīrti jñe samīkeṣu navaiva svatayāṃ tayā .</l>
<l>bhṛkuṭyā mumuce cāsau na vaivasvatayātayā .. 130 ..</l>
</lg>
<lg type="verse" xml:id="HV_43_131">
<l>yudhi kṣayaghanasyeva vidyujihvasya garjataḥ .</l>
<l>pratinādacchalenāśā bhītā iva vicukruśuḥ .. 131 ..</l>
</lg>
<lg type="verse" xml:id="HV_43_132">
<l>dadhau dhiyā sapatneṣu yayā vairāvataṃsatām .</l>
<l>vigaḥ sa tamārūḍho yayāvairāvataṃ satām .. 132 ..</l>
</lg>
<lg type="verse" xml:id="HV_43_133">
<l>tejastrimaṇḍalasyārātkurvannantardhimāhave .</l>
<l>abhraṃkaṣavapuḥ śrīmānsa tadāstācalo'bhavat .. 133 ..</l>
</lg>
<lg type="verse" xml:id="HV_43_134">
<l>taṃ cireṇa gatāyāsā samāyāpakṣapātinī .</l>
<l>nītipā kṣapayāmāsa sā yātā gaṇarecitam .. 134 ..</l>
</lg>
<p xml:id="HV_43_134p">(anulomapratilomā/'yam)</p>
<lg type="verse" xml:id="HV_43_135">
<l>anāropitabāṇena bāruṇī dhanuṣā kṣaṇam .</l>
<l>nijamaṇḍalasaṃsthānacāruṇā virarāja sā .. 135 ..</l>
</lg>
<lg type="verse" xml:id="HV_43_136">
<l>lālitailīlatālātā līlālalitatātatā .</l>
<l>tālottālā tilatulālolitālulitālitā .. 136 ..</l>
</lg>
<p xml:id="HV_43_136p">(yakṣaraḥ . yugalakam )</p>
<lg type="verse" xml:id="HV_43_137">
<l>vispaṣṭasundarasitā daityasenākumudvatīḥ .</l>
<l>tīkṣṇairaṃśuśaravātaiḥ saurī ca samacūkucat .. 137 ..</l>
</lg>
<lg type="verse" xml:id="HV_43_138">
<l>śātaṭaṅkāḥ pramādena hīyamānā raṇājire .</l>
<l>cāpaṭaṃkāranādena sābhimānā rarājire .. 138 ..</l>
</lg>
<p xml:id="HV_43_138p">(kāñcībandhaḥ)</p>
<lg type="verse" xml:id="HV_43_139">
<l>cāpamāhavasaṃrambhakarṇāntākṛṣṭicakritam .</l>
<l>vāyavyā bibharāmāsa nijamaṇḍalavibhramam .. 139 ..</l>
</lg>
<lg type="verse" xml:id="HV_43_140">
<l>viṣehe senayā saṃkhyasahā sā śātaṭaṅkayā .</l>
<l>rundhānayā riporbhūmnā sahāsāśātaṭaṃ kayā .. 140 ..</l>
</lg>
<lg type="verse" xml:id="HV_43_141">
<l>viḍambayantī sārdhendumaṇḍalāmaṣṭamīniśām .</l>
<l>sā dīpraparaśuḥ saṃkhye śriyaṃ vaināyakī dadhau .. 141..</l>
</lg>
<lg type="verse" xml:id="HV_43_142">
<l>sārdhacandraśaravātaiḥ śarīrāṇi suradruhām .</l>
<l>cakārānalakānyājau vadanāni ca yoṣitām .. 142 ..</l>
</lg>
<lg type="verse" xml:id="HV_43_143">
<l>vanaśriyā dhvanadyodhaiḥ sā garīyasyamā yayā.</l>
<l>sā jigāya dhvaneḥ kraurya sāgarīyasya māyayā .. 143 ..</l>
</lg>
<lg type="verse" xml:id="HV_43_144">
<l>tāmabhyayuta yāsaṃkhyasaṃkhyāvadbhirvṛtā bhaṭaiḥ .</l>
<l>sūciromṇaśvamūrnādaiḥ sūcitapralayāgamā .. 144 ..</l>
</lg>
<lg type="verse" xml:id="HV_43_145">
<l>bhāseddhāhātatananā sādimāyādasevitā .</l>
<l>sāsahastatayāśāntasārā hitasamidyutā .. 145 ..</l>
</lg>
<p xml:id="HV_43_145p">_ (prastāra ślokaḥ)</p>
<lg type="verse" xml:id="HV_43_146">
<l>sahasā ditasenāśā tayāse sāhitadhutā .</l>
<l>yātāvitrastarāsāddhā sabhāmā tadanantasit .. 146 ..</l>
</lg>
<p xml:id="HV_43_146p">__(caturaṅgāśvapadapūraṇaślokaḥ. tilakam)</p>
<lg type="verse" xml:id="HV_43_147">
<l>rundhatyā kukubhaḥ sarvā vikarṇairapyajihmagaiḥ. .</l>
<l>senayā vṛṣasenasya saṅgrāmāgrabhuvastadā .. 147...</l>
</lg>
<lg type="verse" xml:id="HV_43_148">
<l>līlāyāyiyayūllolayeyayā lāyalolayā.</l>
<l>lāyilolūyayālīya lulāyāyilayaṃ yaye .. 148 ..</l>
</lg>
<p xml:id="HV_43_148p">__ (akṣaraḥ . yugalakam)</p>
<lg type="verse" xml:id="HV_43_149">
<l>sarākṣasapurīdāhalagnamārutivibhramaḥ .</l>
<l>ajṛmbhata surārīṇāṃ pādapātitatoraṇaḥ .. 149 ..</l>
</lg>
<lg type="verse" xml:id="HV_43_150">
<l>śaktīrvahanto yaśasā navā yuyudhire citāḥ .</l>
<l>caklamuścāsurā bhītyā na vāyuyudhi recitāḥ .. 150 ..</l>
</lg>
<lg type="verse" xml:id="HV_43_151">
<l>divaukasāmathoddāmavegadaṇḍahatā bhṛśam .</l>
<l>vineduḥ paruṣaṃ bheryo varūthinyaśca saṃyuge .. 151 ..</l>
</lg>
<lg type="verse" xml:id="HV_43_152">
<l>sasāra pṛtanā nānā dhunānāriṃ sasāhasā .</l>
<l>satarjanaguṇāsphoṭadhīrayodhagaṇāsurī .. 152 ..</l>
</lg>
<p xml:id="HV_43_152p">(śaktibandhaḥ)</p>
<lg type="verse" xml:id="HV_43_153">
<l>divo'vatīrṇeva bhuvaṃ jagatpralayakālikā .</l>
<l>vārāhī malinacchāyā prabhāṃ bhānoratastarat .. 153 ..</l>
</lg>
<lg type="verse" xml:id="HV_43_154">
<l>yudhi cakraṃ dviṣāmāśu nīrandhrasamayaṃ viyat .</l>
<l>akṛtāmbhodanirmuktanīraṃ dhrasamayaṃ viyat .. 154 ..</l>
</lg>
<lg type="verse" xml:id="HV_43_155">
<l>sā rarāsa sarārāsā sārārāsasarārasā .</l>
<l>sārarā sasarārāsāsārā rāsasarā rasā .. 155 ..</l>
</lg>
<p xml:id="HV_43_155p">(byakṣaraḥ . samudyamakapratilomānulomam̐gomūtrikamurajasvastikaśaktyādibandhāḥ)</p>
<lg type="verse" xml:id="HV_43_156">
<l>sthirājirapyasthirājisārāpratimayā rucā.</l>
<l>cāmuṇḍā baddhavairā sā jitārātirmadhe babhau .. 156 ..</l>
</lg>
<p xml:id="HV_43_156p">(musalabandhaḥ)</p>
<lg type="verse" xml:id="HV_43_157">
<l>raṇe suraguhāṃ sainyaṃ tadāsa marutāṃ gaṇam .</l>
<l>raṇasya ca śivā bheje tadāsamarutāṅgaṇam .. 157 ..</l>
</lg>
<lg type="verse" xml:id="HV_43_158">
<l>kṛtāntaveśmapadavīvibhramābhirmahāhave .</l>
<l>surāsurageṇā jaghnurgadābhiritaretaram .. 158 ..</l>
</lg>
<lg type="verse" xml:id="HV_43_159">
<l>senāparyastanārācacakrāsārājitāsurā.</l>
<l>rājarājasya dānāmbuviṣyandikaṭakuñjarā .. 159 ..</l>
</lg>
<lg type="verse" xml:id="HV_43_160">
<l>rāsabhinnanabhorandhradiṅmukhā sā raṇājire .</l>
<l>reje'strasāre sānandahāraśriyamupāśritā .. 160 ..</l>
</lg>
<p xml:id="HV_43_160p">(ślokābhyāṃ khagabandhaḥ)</p>
<lg type="verse" xml:id="HV_43_161">
<l>āliṅgitā yudhi prājyaśārvarāgatayā śriyā .</l>
<l>gaurīva yudhyamānāsīdaparṇā khāminaśvamūḥ .. 161 ..</l>
</lg>
<lg type="verse" xml:id="HV_43_162">
<l>saṃyuge'tisahasrāṃśunaivadhāmarṣitāpibhiḥ .</l>
<l>nādīpyatāsuraistatra na vaidhāmarṣitāpibhiḥ .. 162 ..</l>
</lg>
<lg type="verse" xml:id="HV_43_163">
<l>vahnijvālāpiśaṅgordhvakeśairyātubhiranvitā .</l>
<l>laṅkeva nairṛtī reje yudhi trāsakarī dviṣām .. 163 ..</l>
</lg>
<lg type="verse" xml:id="HV_43_164">
<l>tadraṇaṃ reṇurūpeṇa nāmoci tamasā varam .</l>
<l>yatrākṛtatarāṃ śūro nāmocitamasāvaram .. 164 ..</l>
</lg>
<lg type="verse" xml:id="HV_43_165">
<l>uromaṇiśriyā śaurivibhramaṃ yudhi bibhrataḥ .</l>
<l>avipannapuraskārā rejire guravo gajāḥ .. 165 ..</l>
</lg>
<lg type="verse" xml:id="HV_43_166">
<l>vidviṣaḥ samare'nanyasamāyāsaiyamānayā.</l>
<l>aghāni rauravī senā samāyā saṃyamānayā .. 166 ..</l>
</lg>
<lg type="verse" xml:id="HV_43_167">
<l>kalāpaśobhā vibhrāṇamathāsādya śikhaṇḍinam .</l>
<l>nāgairiva raṇādbhītairvineśe dānavāhibhiḥ .. 167 ..</l>
</lg>
<lg type="verse" xml:id="HV_43_168">
<l>sphuratkuṇḍalaratnaughataḍitkiraṇakava̱raḥ..</l>
<l>meghanīlo'tha saṅgrāme prāvṛtālavadābabhau .. 168 ..</l>
</lg>
<p xml:id="HV_43_168p">(atālavyaḥ)</p>
<lg type="verse" xml:id="HV_43_169">
<l>śaravyāptipravaṇatāṃ dadhato raṇamūrdhani .</l>
<l>kṛtapuṅkhā bhaṭāstasya mārgaṇāśca virejire .. 169 ..</l>
</lg>
<lg type="verse" xml:id="HV_43_170">
<l>yena vyadhāyi svargoṃ na nāśako dhānuṣaṃ gataḥ .</l>
<l>sa kraurya śabdamatanonnāśakrodhānuṣaṅgataḥ .. 170 ..</l>
</lg>
<lg type="verse" xml:id="HV_43_171">
<l>tīkṣṇaśalyanakhāgrābhirmārgaṇāṅgulibhiḥ kramāt .</l>
<l>yudhi gīrvāṇasenāyāḥ patrabhaṅgaṃ vyadhatta saḥ .. 171 ..</l>
</lg>
<lg type="verse" xml:id="HV_43_172">
<l>ākṛṣṭā dhanuṣo dūraṃ jyā yasya dhvanitānavam .</l>
<l>tenājeṭcimūrninye jyāyasyadhvani tānavam .. 172 ..</l>
</lg>
<lg type="verse" xml:id="HV_43_173">
<l>saṃkhye balibhujaṃ tatra navāyasamapi krudhā .</l>
<l>abhyāpatantaṃ taṃ vairipṛtanā na viṣehire .. 173 ..</l>
</lg>
<lg type="verse" xml:id="HV_43_174">
<l>saṃrambhaḥ sa babhūvāsya sāravairivadhe navaḥ .</l>
<l>valgitaistatrasuḥ senā sāravairiva dhenavaḥ .. 174 ..</l>
</lg>
<lg type="verse" xml:id="HV_43_175">
<l>asahyo'pi mahībhṛttvaṃ balabhadro'pyasīritām ..</l>
<l>akūṭātmāpi tuṅgatvamadhattādbhutavṛtti yaḥ .. 175 ..</l>
</lg>
<lg type="verse" xml:id="HV_43_176">
<l>nānenānilalolena līlollolena lolinā.</l>
<l>nunnānūnānalenailīlūnānananalena no .. 176 ..</l>
</lg>
<p xml:id="HV_43_176p">(akṣaraḥ)</p>
<lg type="verse" xml:id="HV_43_177">
<l>ardhacandranakhanyāsairabhiyogapaṭīyasā .</l>
<l>abhāji bhūmnābhīkena senāsīmantinī dviṣaḥ .. 177 ..</l>
</lg>
<p xml:id="HV_43_177p">(tilakam)</p>
<lg type="verse" xml:id="HV_43_178">
<l>khaḍgasyānukṛtakrūrapātālātasya sādhutā .</l>
<l>kṣmā cāsīdiṣubhibhinnapātālā tasya sā dhutā .. 178 ..</l>
</lg>
<lg type="verse" xml:id="HV_43_179">
<l>saprastāre raṇe tasya karātraiḥ pratihāribhiḥ .</l>
<l>sāmajatvasya sadṛśaṃ vyadhīyata vipāṇibhiḥ .. 179 ..</l>
</lg>
<lg type="verse" xml:id="HV_43_180">
<l>surastrīṇāṃ dṛśo bhagnakalāvatikalāvati .</l>
<l>nipetustatra tigmāṃśuvibhāsinivibhāsini .. 180 ..</l>
</lg>
<lg type="verse" xml:id="HV_43_181">
<l>anekamukhatāṃ bibhratkartātra yugapaddhateḥ .</l>
<l>dviṣatāṃ saṃprahāre'sāvekakaḥ kamalāsanaḥ .. 181 ..</l>
</lg>
<lg type="verse" xml:id="HV_43_182">
<l>vāyavīyāya vāyavyayayuyāyyavyayāya yaḥ.</l>
<l>vyeyo vayovyayāyaiva yayāvavayavī yuvā .. 182 ..</l>
</lg>
<p xml:id="HV_43_182p">(akṣaraḥ)</p>
<lg type="verse" xml:id="HV_43_183">
<l>sisaṅgrāmayiṣustena baddhāmarṣārimaṇḍalī .</l>
<l>saṃgarāṅganamudrṇaśastracchāyāndhakāritam .. 183 ..</l>
</lg>
<lg type="verse" xml:id="HV_43_184">
<l>yājarāpattadākṣodadakṣodāttaparājayā .</l>
<l>sāñjanāmagatāghāni nighātāgamanāñjasā .. 184 ..</l>
</lg>
<p xml:id="HV_43_184p">__ (pratilomānulomārthaḥ . yugalakam)</p>
<lg type="verse" xml:id="HV_43_185">
<l>citramakṣaṇikasyāpi takriyāṃ pratisaṃyuge.</l>
<l>paryāptayaugapadyābhyāṃ yadvirodho'sya nābhavat .. 185 ..</l>
</lg>
<lg type="verse" xml:id="HV_43_186">
<l>raṇo'bhūtspaṣṭasaṃghaṭṭarathadānavanāyakaḥ .</l>
<l>spṛhayāmāsa naivāliratha dānavanāya kaḥ .. 186 ..</l>
</lg>
<lg type="verse" xml:id="HV_43_187">
<l>vīrabhadrasya saṅgrāme yudhyamānasya nirbharam .</l>
<l>sehe na prasare daityaiḥ kṣayavāyorivādribhiḥ .. 187 ..</l>
</lg>
<lg type="verse" xml:id="HV_43_188">
<l>vidadhustatra saṃrambhaṃ śūratāpini tāpini .</l>
<l>dviṣanto yudhi sāṭopaṃ dānavartinivartini .. 188 ..</l>
</lg>
<lg type="verse" xml:id="HV_43_189">
<l>dadṛśe'nyatra caṇḍīśaḥ śūlaṃ raṇarasollasaḥ .</l>
<l>bhramayannanalajvālātāpasaṃśoṣitāmbudhi .. 189 ..</l>
</lg>
<lg type="verse" xml:id="HV_43_190">
<l>yo hantuṃ samare bhītānapalālasamānasaḥ .</l>
<l>paśyatyaricamūrdagdhuṃ na palālasamā na saḥ .. 190 ..</l>
</lg>
<lg type="verse" xml:id="HV_43_191">
<l>cakṣurvikṣipya rūkṣāgrapakṣmaparyantapāṭalam .</l>
<l>tasthāvakhaṇḍakodaṇḍacaṇḍadordaṇḍamaṇḍalaḥ .. 191 ..</l>
</lg>
<lg type="verse" xml:id="HV_43_192">
<l>sa cakāra camūryuddhe matimānavamā yayā .</l>
<l>visismiye tayā viśvamatimānavamāyayā .. 192 ..</l>
</lg>
<lg type="verse" xml:id="HV_43_193">
<l>dadhatyā sthitimārūḍhabhogibhadraśriyākulām .</l>
<l>saṃprahārabhuvā tasya malayādhityakāyitam .. 193 ..</l>
</lg>
<lg type="verse" xml:id="HV_43_194">
<l>sa dikṣu yaśasā lokānavācyo'ṣṭāsu rañjayan ..</l>
<l>na caklāma mṛdhe dhairyānna vācyoṣṭāsuraṃ jayan .. 194 ..</l>
</lg>
<lg type="verse" xml:id="HV_43_195">
<l>vipracitteḥ samīke yatsainyamabhyāpatatkrudhā .</l>
<l>dadhanmūrtīḥ sadṛktistratrimūrti parameṣṭhinā .. 195..</l>
</lg>
<lg type="verse" xml:id="HV_43_196">
<l>madamedodududdāmadāmāmodamudaṃ dadat .</l>
<l>mamādimadado duddamadamodadadīdamat .. 196 ..</l>
</lg>
<p xml:id="HV_43_196p">(byakṣaraḥ . yugalakam)</p>
<lg type="verse" xml:id="HV_43_197">
<l>prahlādapṛtanācakraṃ hādairmukharayadiśaḥ.</l>
<l>sa tārakagaṇenoccaiḥ saṃprahāre himatviṣā .. 197 ..</l>
</lg>
<lg type="verse" xml:id="HV_43_198">
<l>tato rasādaśāntena daśāntena kalāpinā .</l>
<l>kalāpinā tadāsevi tadāse vitatorasā .. 198 ..</l>
</lg>
<p xml:id="HV_43_198p">__(saṃdaṣṭayamakam . yugalakam)</p>
<lg type="verse" xml:id="HV_43_199">
<l>kare parivrāja iva pradhane'dhikamaṇḍalau .</l>
<l>niśākarasahasrāṃśū daityānkrodhānnijaghnatuḥ .. 199 ..</l>
</lg>
<lg type="verse" xml:id="HV_43_200">
<l>daityacakramabhūdbhagnaprabhāvaraṇamaści tat .</l>
<l>indośca maṇḍalaṃ sāndraprabhāvaraṇamaśvitat .. 200 ..</l>
</lg>
<lg type="verse" xml:id="HV_43_201">
<l>apūryanta diśaḥ spaṣṭasaṃyugotkarṣabhairavaiḥ .</l>
<l>kakubhaḥ prāvṛṣīvātha tridaśāsuramaṇḍalaiḥ .. 201..</l>
</lg>
<lg type="verse" xml:id="HV_43_202">
<l>śriyaṃ daityādhipāḥ sainyairāsadaṇḍāmarocitaiḥ .</l>
<l>dadhadbhistṛṇatāṃ cocairāsadaṇḍāmaroci taiḥ .. 202 ..</l>
</lg>
<lg type="verse" xml:id="HV_43_203">
<l>tarasāmalakīnāśaśūnyāṃ śarabhadānavaḥ .</l>
<l>saṅgrāmorvī vyadhattātha himaśailataṭīmiva .. 203..</l>
</lg>
<lg type="verse" xml:id="HV_43_204">
<l>sarvātmanā raṇe tasminnavatāmasamañjasā .</l>
<l>tenāveśi dviṣāṃ senā navatāmasamañjasā .. 204 ..</l>
</lg>
<lg type="verse" xml:id="HV_43_205">
<l>āmardakastamabhyāgānnavāñjanamalīmasaiḥ .</l>
<l>anvīyamāno ditijaiḥ prāvṛṣṭvāla ivāmbudaiḥ .. 205 ..</l>
</lg>
<lg type="verse" xml:id="HV_43_206">
<l>sa mārgaṇagaṇaṃ dūramastaṃ bhīdasya totratām .</l>
<l>saṅgrāmakariṇaḥ prāptamastambhīdasyato'tra tām .. 20 ..</l>
</lg>
<lg type="verse" xml:id="HV_43_207">
<l>pāriplavaharitrāto vaijayantyacchanirjharaḥ .</l>
<l>rarāja kūbarī ketormandarādririvāhave .. 207..</l>
</lg>
<lg type="verse" xml:id="HV_43_208">
<l>so'vaikṣatiṃ dviṣāṃ tasminnavācāmantike sthitām .</l>
<l>prāptaṃ yodhaṃ śivaughāḥ sma navācāmanti ke'sthitām .. 208 ..</l>
</lg>
<lg type="verse" xml:id="HV_43_209">
<l>piṃpangajaghaṭā gurvīrudhiragurūnnatāḥ .</l>
<l>babhāra kālamusalo raṇamūrdhni yathārthatām .. 209 ..</l>
</lg>
<lg type="verse" xml:id="HV_43_210">
<l>lalāṭenānvayaṃstuṅganāso'ṣṭāpadamāyatām .</l>
<l>sa raṇorvīmarātīnāṃ nāsoṣṭāpadamāyatām .. 21 ..</l>
</lg>
<lg type="verse" xml:id="HV_43_211">
<l>tataḥ krauryodadhedardīdhaiḥ srotobhiriva māninām .</l>
<l>nistriṃśāptadikcakramabhyadbhūrjaṭirāhavam .. 211 ..</l>
</lg>
<lg type="verse" xml:id="HV_43_212">
<l>durutsahatvaṃ saṅgrāme na vāhinyā sa kṛcchrayan .</l>
<l>virarāmāsuravyūha navāhinyāsakṛcchrayan .. 212 ..</l>
</lg>
<lg type="verse" xml:id="HV_43_213">
<l>kṛtāṭṭahāsāstatsainye virūpākṣatayānvitāḥ .</l>
<l>sakṣveḍakaṇṭhāḥ prathamāstadvaidagdhīṃ samāsadan .. 213 ..</l>
</lg>
<lg type="verse" xml:id="HV_43_214">
<l>saṃsārāriḥ sasāroruḥ sa sūrirasisārarut .</l>
<l>sasāraurasasīrīrāṃ sasiraṃ rāsasūraram .. 214 .. (byakṣaraḥ)</l>
</lg>
<lg type="verse" xml:id="HV_43_215">
<l>nityāñjanopayogena nayanānīva vidviṣām .</l>
<l>nirjitānāmanarmāṇi yena straiṇāni cakrire .. 215 ..</l>
</lg>
<lg type="verse" xml:id="HV_43_216">
<l>sa pureva jaṭānaddhasāravāsukirātatām .</l>
<l>babhārārātisenāsu sāravāsu kirātatām .. 216 ..</l>
</lg>
<lg type="verse" xml:id="HV_43_217">
<l>vahnigarbhacamūryāca saptalokābhibhāvinī .</l>
<l>trilokīsarasīkṣobhakareṇa harahastinā .. 217 ..</l>
</lg>
<lg type="verse" xml:id="HV_43_218">
<l>hariṇairiha sākaṃ sā sāyāsā vigatā gavi .</l>
<l>vibhunā bhuvi sārāsā tuṅgā tu nihatāhani .. 218 ..</l>
</lg>
<p xml:id="HV_43_218p">(prātilomyena sa evārthaḥ . yugalakam)</p>
<lg type="verse" xml:id="HV_43_219">
<l>līlāluṭitapuṅkhasthapatatramarutāhave .</l>
<l>saṃdhukṣayadbhirviśikhaiḥ pratāpāgnimivoddhatam .. 219 ..</l>
</lg>
<lg type="verse" xml:id="HV_43_220">
<l>śiśunā śaśinānaṃśunāśo'nūno niśo'niśam .</l>
<l>nāśānanāni nānāṃśo neśāno nānaśe śanaiḥ .. 220 ..</l>
</lg>
<p xml:id="HV_43_220p">raḥ . yugalakam)</p>
<lg type="verse" xml:id="HV_43_221">
<l>sanmātrācyutakaṃ tasya saṃprahāramahītalam .</l>
<l>spaṣṭāndhakaśriyaṃ bibhratkrīḍākāvyamivābabhau .. 221 ..</l>
</lg>
<lg type="verse" xml:id="HV_43_222">
<l>mupṇantaṃ jīvitadhanaṃ sa vyaṃsakusumālakam .</l>
<l>jaghāna bhartā dehādha savyaṃ sakusumālakam .. 222 ..</l>
</lg>
<lg type="verse" xml:id="HV_43_223">
<l>trailokyapralayotpātadaśā iva niraṃgalāḥ .</l>
<l>yudhi ketumatīrdūrādāpatantīḥ suradviṣām .. 223 ..</l>
</lg>
<lg type="verse" xml:id="HV_43_224">
<l>taiḥ śātitāśo'tītāśīḥ śiśuśītāṃśutātataḥ .</l>
<l>totteśitāśitāśātaiḥ śataśo'tutta tāḥ śitaiḥ .. 224 ..</l>
</lg>
<p xml:id="HV_43_224p">(yakṣaraḥ . yugalakam)</p>
<lg type="verse" xml:id="HV_43_225">
<l>samavartipurīvātha viśikhāvaliśobhinī .</l>
<l>vyaśīryatāśu taṃ prāpya vajrabāhuvarūthinī .. 225 ..</l>
</lg>
<lg type="verse" xml:id="HV_43_226">
<l>tadā kṣaṇena vīryasya samadaḥ sahitaḥ padam .</l>
<l>reje stutanayaḥ sākṣānnayavedī kṣatāmataḥ .. 226 ..</l>
</lg>
<lg type="verse" xml:id="HV_43_227">
<l>mātrāpahāradānābhyāṃ yatheṣṭābhyāṃ ślokadvayam-</l>
<l>tedākṣaṇena varyasya samidaḥ sahataḥ padam .</l>
<l>reje'statanayaḥ sākṣānnayavede kṣatāmatiḥ .. 227 ..</l>
</lg>
<lg type="verse" xml:id="HV_43_228">
<l>tadekṣaṇena varyasya sāmadaḥ sahatiḥ padam .</l>
<l>reje stutinayaḥ sākṣānnayavādokṣitāmṛtaḥ .. 228 ..</l>
</lg>
<lg type="verse" xml:id="HV_43_229">
<l>manorathaṃ surārīṇāṃ viśiṣṭanaḍakūbaram .</l>
<l>ślathacakraṃ cakārājau vajranābhaṃ ruṣotthitam .. 229..</l>
</lg>
<lg type="verse" xml:id="HV_43_230">
<l>mayamāyāmayāyāmamāyī mamamayo'yamaḥ.</l>
<l>yeyo'māyamiyāyāmumameyayamayomayā .. 230 .. (akṣaraḥ)</l>
</lg>
<lg type="verse" xml:id="HV_43_231">
<l>tasya veṇīlatā tena saṅgrāmādapasarpataḥ.</l>
<l>ayaśaḥpadavīvātha dadṛśe pṛṣṭhavartinī .. 2:31 ..</l>
</lg>
<lg type="verse" xml:id="HV_43_232">
<l>tatrasumaṇḍalībandhaistasmiṃścarati tadbhaṭāḥ .</l>
<l>te kṛpāpākṛte dhyāninidhyāte nirditārdini .. 232 ..</l>
</lg>
<p xml:id="HV_43_232p">___ (śūlabandhaḥ)</p>
<lg type="verse" xml:id="HV_43_233">
<l>triśikhena puraploṣavahinevāyudhena saḥ .</l>
<l>sūcilomānamāyāntaṃ pratilomagatiṃ dviṣām .. 233 ..</l>
</lg>
<lg type="verse" xml:id="HV_43_234">
<l>vividhādhivadhe dhīvā vidhivedhā dhavāvadhiḥ.</l>
<l>dhīdhāvī vīvadhī vadhvā vivaidhī vidhudho'vadhīt .. 234 ..</l>
</lg>
<p xml:id="HV_43_234p">__ (yakṣaraḥ . yugalakam)</p>
<lg type="verse" xml:id="HV_43_235">
<l>nijadhāna raṇe senāsvasau duścyavano balam .</l>
<l>aśeṣasuranātho'pi vipulomātmajādaraḥ .. 235 ..</l>
</lg>
<lg type="verse" xml:id="HV_43_236">
<l>yaścakāra dviṣe kupyannavāsavatāṃ sabhāḥ.</l>
<l>nāsau na tiṣṭhate nyāyānavakrāsavatāṃsabhāḥ .. 236 ..</l>
</lg>
<lg type="verse" xml:id="HV_43_237">
<l>prahāramūrchayā bibhradākulatvaṃ tamanyataḥ.</l>
<l>ketubāho raṇe sainyamapaśyannīlalohitam .. 237 ..</l>
</lg>
<lg type="verse" xml:id="HV_43_238">
<l>garāgāroragonorā gaurīrāgī gurugirām .</l>
<l>gaurāgurugirīrāgo gaurarergururogarukū .. 238 .. (byakṣaraḥ)</l>
</lg>
<lg type="verse" xml:id="HV_43_239">
<l>sanāgarājakaṭakaḥ saguhastuhinojjvalaḥ .</l>
<l>tuṣārādirivābhāti yohimānīśatāspadam .. 239 ..</l>
</lg>
<lg type="verse" xml:id="HV_43_240">
<l>yo bhāti pratyayotkarṣādakṣayajñānalābhayā .</l>
<l>dṛśā ca saruṣā dhvastadakṣayajñānalābhayā .. 240 ..</l>
</lg>
<p xml:id="HV_43_240p">(cakkalakam)</p>
<lg type="verse" xml:id="HV_43_241">
<l>nānādevakulākīrṇa saddharmyasthiti tadraṇam .</l>
<l>citrarathyākulaṃ bheje kṛtāntanagaraśriyam .. 241 ..</l>
</lg>
<lg type="verse" xml:id="HV_43_242">
<l>durbhedyayā camūstasya māyayāvasitoṣitā.</l>
<l>raṇe śauryagṛhe krauryamāyayāvasitoṣitā .. 242 ..</l>
</lg>
<lg type="verse" xml:id="HV_43_243">
<l>tasyoccaiḥ saṃgare tasminnavāridamano rathaḥ .</l>
<l>śaratkāla ivābhāsīddalayannamaradviṣaḥ .. 243 ..</l>
</lg>
<lg type="verse" xml:id="HV_43_244">
<l>somāsomaḥ samāṃsāṃsaḥ somamāso'samo'simān .</l>
<l>mamāsesu samīmāṃsamāsāmāsa susāmasūḥ .. 244 .. (akṣaraḥ)</l>
</lg>
<lg type="verse" xml:id="HV_43_245">
<l>sanmaṇḍalāgratāmekapiṅgalānugato dadhat .</l>
<l>sa bhākhāṃstridaśārātīñjaghānollāghavānraṇe .. 245 ..</l>
</lg>
<lg type="verse" xml:id="HV_43_246">
<l>saṃcariṣṇuḥ sasaṃrambhaṃ sa nā tanayaśobhitaḥ .</l>
<l>śauryamaprathayatsaṃkhye sanātanayaśo'bhitaḥ .. 246 ..</l>
</lg>
<lg type="verse" xml:id="HV_43_247">
<l>kṣayānilairivāśeṣavivartanasaharuroḥ .</l>
<l>sainikaistasya kākṣeṇa sāvahelaṃ vilokitaiḥ .. 247 ..</l>
</lg>
<lg type="verse" xml:id="HV_43_248">
<l>bhīrorairibhi bhai rabhārīrā bhareribhiḥ .</l>
<l>rururībhirurabhrābhā bhābhāribhirururubhiḥ .. 248 ..</l>
</lg>
<p xml:id="HV_43_248p">(yugalakam . yakṣaraḥ)</p>
<lg type="verse" xml:id="HV_43_249">
<l>sa dhīramurajodāmagarjāḥ śīkaravarṣiṇaḥ .</l>
<l>gajadhārāgṛhā rejustasyāśūnyāḥ kalāpibhiḥ .. 249 ..</l>
</lg>
<lg type="verse" xml:id="HV_43_250">
<l>raṇe saṃkulatā prāpte sajjaṭaṅkaravāribhiḥ .</l>
<l>tadvapuḥ kariṇāseci sajjaṭaṃ karavāribhiḥ .. 250 ..</l>
</lg>
<lg type="verse" xml:id="HV_43_251">
<l>dānavānāṃ ruṣā sainyaṃ daityānāṃ ca yuyutsu tat .</l>
<l>senayānugataḥ saṃkhye sarakhāniva velayā .. 251 ..</l>
</lg>
<lg type="verse" xml:id="HV_43_252">
<l>bhūyeyo'bhayayāyībhyo bhūyo yo'bhībhayo'bhayam .</l>
<l>yayābhibhūya bhūyo'yaṃ bhābho'bhīyāya bhāyayan .. 252 ..</l>
</lg>
<p xml:id="HV_43_252p">(akṣaraḥ)</p>
<lg type="verse" xml:id="HV_43_253">
<l>sāsya saṃhāraveleva dalayantī kṣamābhṛtaḥ .</l>
<l>nāsahyatāsuraiḥ senā bāhuśālibhirapyalam .. 253 ..(tilakam)</l>
</lg>
<lg type="verse" xml:id="HV_43_254">
<l>yasya senā diśo daityānavibhramadaśociṃtā .</l>
<l>yenārinārī vidadhe na vibhramadaśocitā .. 254 ..</l>
</lg>
<lg type="verse" xml:id="HV_43_255">
<l>trividhasyāpi hātha sa dhvāntasya garīyasaḥ .</l>
<l>saṅgrāmagagane bhāsvāṃstejasāti durutsahaḥ .. 255 ..</l>
</lg>
<lg type="verse" xml:id="HV_43_256">
<l>daśāśādeśadādeśaḥ śaśidaṃśadaśāśidoḥ .</l>
<l>deśī śaṃdadadāśudaidudaṃśuśaśidaḥ śadī .. 256 ..</l>
</lg>
<p xml:id="HV_43_256p">(akṣaraḥ . tilakam)</p>
<lg type="verse" xml:id="HV_43_257">
<l>tena saṃjaghaṭe sārdhaṃ tatsenāyugapaddhatīḥ .</l>
<l>vivartayankālaketuḥ kālacakravadanyataḥ .. 297 ..</l>
</lg>
<lg type="verse" xml:id="HV_43_258">
<l>pidadhurmārgaṇāstasya tamīśaṃ kāñcanocitāḥ .</l>
<l>chāyayā na vyadhurkomni tamīśaṅkāṃ ca no citāḥ .. 258 ..</l>
</lg>
<lg type="verse" xml:id="HV_43_259">
<l>dadhatā śūnyatāṃ śaśvatsainyena pratiyoginām .</l>
<l>asaṅgaraviyātena tasya nākatalāyitam .. 219 ..</l>
</lg>
<lg type="verse" xml:id="HV_43_260">
<l>śaravṛṣṭiṃ dviṣaḥ prāptāṃ sa viṣehe tu tāmitaḥ .</l>
<l>śyāmalatvaṃ dadhatkaṇṭhe saviṣe hetutāmitaḥ .. 260 ..</l>
</lg>
<lg type="verse" xml:id="HV_43_261">
<l>sphuranmaurvītaḍidaṇḍastatkodaṇḍaghanāghanaḥ .</l>
<l>sapṛṣatkaḥ praṇādena rājahaṃsānavivyathat .. 261 ..</l>
</lg>
<lg type="verse" xml:id="HV_43_262">
<l>nagnānugenānūnāgnigunā nenānugāninā .</l>
<l>nūnaṃ nāgānnagenena gaganaṃ gāṃ nagānagān .. 262 .. (akṣaraḥ)</l>
</lg>
<lg type="verse" xml:id="HV_43_263">
<l>śaraiḥ pūrayatā guptā vibhunā harivāhinī .</l>
<l>.. vyaścavānā diśaḥ sarvāstarasaitya suketunā .. 263 ..</l>
</lg>
<lg type="verse" xml:id="HV_43_264">
<l>samāraṇe samagrāse'samagrāse'samā raṇe .</l>
<l>surāriṇā samānebhāsamāne bhāsurāriṇā .. 264 .. (tilakam)</l>
</lg>
<lg type="verse" xml:id="HV_43_265">
<l>sa saṃgarāṅgane bhaṅgaparācīnamataṅgaje .</l>
<l>anaṅgaketunārabdhasuramaṅgalagītinā .. 265..</l>
</lg>
<lg type="verse" xml:id="HV_43_266">
<l>. nādinādīnanodena nidānonena nādinā .</l>
<l>nādi nādau na nunude nūnaṃ nānaudanādinā .. 266 ..</l>
</lg>
<p xml:id="HV_43_266p">(yugmam . byakṣaraḥ . pādādyantayamakaṃ ca)</p>
<lg type="verse" xml:id="HV_43_267">
<l>tenānāyi pratisrotaḥ śaraughustimirāśibhiḥ .</l>
<l>vāhinī visphuratkūlakuñjarājiḥ suparvaṇaḥ .. 267 ..</l>
</lg>
<lg type="verse" xml:id="HV_43_268">
<l>jaghāna ca vinighnaṃ taṃ vinighnantaṃ sa bhāsuram .</l>
<l>samāsu rañjayannākaṃ jayannākampivigraham .. 268 ..</l>
</lg>
<lg type="verse" xml:id="HV_43_269">
<l>durgasālamivārātiṃ sacchedakramaśīrṣakam .</l>
<l>kurvastasya bhaṭānsaṃkhye javādāpatito'tha saḥ .. 269 ..</l>
</lg>
<lg type="verse" xml:id="HV_43_270">
<l>jujūre rājarājājirorujārjirujo rujan .</l>
<l>rarājājo rurūrjājūrojo're rururārjijat .. 270 ..</l>
</lg>
<p xml:id="HV_43_270p">(yugmam . yakṣaraḥ)</p>
<lg type="verse" xml:id="HV_43_271">
<l>tatsenāyāḥ prahaṇanaiścetohāri suradruhām .</l>
<l>raṇaṃ tadāsītkṛtibhiḥ parītaṃ ratasaṃnibham .. 271 ..</l>
</lg>
<lg type="verse" xml:id="HV_43_272">
<l>niryāntyā jvālayā heteḥ sa bhayānakayāśritaḥ .</l>
<l>divaukasāṃ dviṣadbhītyā sabhayā na kayāśritaḥ .. 272 ..</l>
</lg>
<lg type="verse" xml:id="HV_43_273">
<l>pratyastraśastrasaṃdohayodhī yodhābhinanditaḥ .</l>
<l>śikṣāviśeṣamakṣuṇṇaṃ darśayannāhavāṅgane .. 273 ..</l>
</lg>
<lg type="verse" xml:id="HV_43_274">
<l>hārihārāhirahohirāho rahorihā hareḥ .</l>
<l>haro haraharārāho roruhoruruho'hahī .. 274 ..</l>
</lg>
<p xml:id="HV_43_274p">___ (tilakam . byakṣaraḥ)</p>
<lg type="verse" xml:id="HV_43_275">
<l>tadā krūrabalopetaṃ rarāja bhaṭamaṇḍalam .</l>
<l>yudhi śauryācitāṃ bibhralakṣmī vṛṣṇikuṃlopamām .. 275 ..</l>
</lg>
<lg type="verse" xml:id="HV_43_276">
<l>samadānagajāmardī samadā nagajāmataḥ .</l>
<l>vairirājaparāmarśī sa rarāja parāmayaḥ .. 276 .. (tūṇībandhaḥ)</l>
</lg>
<lg type="verse" xml:id="HV_43_277">
<l>utsṛjya samaraṃ sārdhamabhimānena dānavāḥ .</l>
<l>amānto dikṣu bhūyastvādatha kāñcanabhūbhṛtaḥ .. 277 ..</l>
</lg>
<lg type="verse" xml:id="HV_43_278">
<l>durdārado daraduddūrodāraradīradāḥ.</l>
<l>duddārirodarā rudradarādadadire darīḥ .. 278 ..</l>
</lg>
<p xml:id="HV_43_278p">(yugmam . yakṣaraḥ)</p>
<lg type="verse" xml:id="HV_43_279">
<l>avāmadakṣiṇasthena lalāṭataṭavartinā .</l>
<l>vidviṣo'kṣṇā dahannārātsyandanena raṇe bhraman .. 279 ..</l>
</lg>
<lg type="verse" xml:id="HV_43_280">
<l>sakaiṭabhārau tatrājilālasaḥ savasau tadā .</l>
<l>balibhaumo'rkasacchāyaḥ sa kailāsavadābabhau .. 43.280 ..</l>
</lg>
<p xml:id="HV_43_280p">(yugalakam . samañjasabandho gūḍhacaturthaḥ)</p>
<lg type="verse" xml:id="HV_43_281">
<l>saṃvartakaṃghaṭāghoraghargharojitagarjitaiḥ .</l>
<l>kṛte tadānīṃ saṅgrāme sahasā dānavādhipaiḥ .. 281 ..</l>
</lg>
<lg type="verse" xml:id="HV_43_282">
<l>sā gaṇāpakṣaye kṣamā ca sthāvarāviratātibhīḥ .</l>
<l>bhītitāravirāvasthā cakṣmāye kṣapaṇāgasā .. 282 ..</l>
</lg>
<p xml:id="HV_43_282p">(anulomapratilomāḥ . yugmam)</p>
<lg type="verse" xml:id="HV_43_283">
<l>suravairicamū śliṣyanvidhūmā śleṣaśobhinā .</l>
<l>locanajvalanenārādvapuṣā ca virājitaḥ .. 283 ..</l>
</lg>
<lg type="verse" xml:id="HV_43_284">
<l>yudhi yeyāyudhīyāyāṃ dhyeyādhyeyo dhiyādhidhūḥ.</l>
<l>yodhādhāyī dhayo yodhyaṃ dhāyyādheyo'dhyayūyudhat .. 284 ..</l>
</lg>
<p xml:id="HV_43_284p">(akṣaraḥ)</p>
<lg type="verse" xml:id="HV_43_285">
<l>sa mārgamargalādaṇḍo jayadvārasya vidviṣām .</l>
<l>avāptaśalabhacchāyaṃ śaraiścakre vihāyasaḥ .. 285 .. (tilakam)</l>
</lg>
<lg type="verse" xml:id="HV_43_286">
<l>tasminkurvati tānvairinakre'ṅkāropitāpadaḥ .</l>
<l>yodhaistaddhanuṣaḥ sehe na keṃkāro'pi tāpadaḥ .. 286 ..</l>
</lg>
<lg type="verse" xml:id="HV_43_287">
<l>saṃprahāratalol̤a ce subhaṭaṃ suravidviṣaḥ .</l>
<l>nitye na tarasā yogaṃ bhūmivardhanatāṃ gatam .. 287 ..</l>
</lg>
<lg type="verse" xml:id="HV_43_288">
<l>kayā kukākukāyāyakākīkākaukakākayā .</l>
<l>kukaikaikikayā kaṃ yaḥ kākī kāko'kakākayā .. 288 ..</l>
</lg>
<p xml:id="HV_43_288p">__(yakṣaro yukpādayamakaśca)</p>
<lg type="verse" xml:id="HV_43_289">
<l>praṇataṃ sa vibhuḥ śatrumutsasarjākulaṃ raṇe .</l>
<l>himavāniva sannāgavidārīracitasthitiḥ ..289 .. (tilakam)</l>
</lg>
<lg type="verse" xml:id="HV_43_290">
<l>sāsāsāsupipāsāsī so'pipāsaḥ sapāpasūḥ .</l>
<l>sapaṃsāso'sipāpāsī sopāsaḥ sa papau supāt .. 290 ..</l>
</lg>
<p xml:id="HV_43_290p">(yakṣaraḥ)</p>
<lg type="verse" xml:id="HV_43_291">
<l>satpudṛḍhamuṣṭitvaṃ dadhadbhirmārgaṇāsibhiḥ .</l>
<l>vibhinnacchinnahṛtkaṇṭhāścakrire tadbhaṭairbhaṭāḥ .. 291 ..</l>
</lg>
<lg type="verse" xml:id="HV_43_292">
<l>kṛtakāmo'tha gobhartā savyūḍhakamalāsanaḥ .</l>
<l>bhūtidhāma paraṃ bheje śaṃbhuḥ śaṃbhurivāparaḥ .. 292..</l>
</lg>
<p xml:id="HV_43_292p">(arthatrayavācī)</p>
<lg type="verse" xml:id="HV_43_293">
<l>dhatte manobhavākāraṃ karaṃ yaḥ śambarājitam .</l>
<l>kṣobhito bhuvanāpāye vīcimāniva durdharaḥ .. 293 ..</l>
</lg>
<lg type="verse" xml:id="HV_43_294">
<l>savasāsavasevāsu sāsāvāsāsu sauvavān .</l>
<l>suvāsoṃsaḥ savāsevī vāsavaḥ savasāvasau .. 294 .. (vyakṣaraḥ)</l>
</lg>
<lg type="verse" xml:id="HV_43_295">
<l>varūthinīṣu samare daityarājakṣamābhṛtām .</l>
<l>vajrāhatibhiratyuccaiḥ śauryaśṛṅgāṇyaśātayat ..295.. (tilakam)</l>
</lg>
<lg type="verse" xml:id="HV_43_296">
<l>nanṛte sutarāṃ mūrtyā kābandhyāsamarecakaiḥ .</l>
<l>śaraśreṇirvicakare kā vandhyā samare ca kaiḥ .. 296 ..</l>
</lg>
<lg type="verse" xml:id="HV_43_297">
<l>tadā jina iva spaṣṭavajrāsanarucirmadhe .</l>
<l>kṣamādharagururdaityaskandhamārājjigāya saḥ .. 297 ..</l>
</lg>
<lg type="verse" xml:id="HV_43_298">
<l>dadhuṣī jaghanaṃ prāptaṃ kāñcīravasanāthatām .</l>
<l>yasyāristrī daśāṃ nāpa kā cīravasanātha tām .. 298 ..</l>
</lg>
<lg type="verse" xml:id="HV_43_299">
<l>sisaṅgrāmayiṣustena daṣṭadantacchadaḥ krudhā .</l>
<l>abhyaidabhyāgamārambhasaṃrambhādaśaniprabhaḥ .. 299 .. (yugmam)</l>
</lg>
->
<lg type="verse" xml:id="HV_43_300">
<l>śauryānalaśikhājāle kauśikasya hatāhini .</l>
<l>nipete tena nirdeṣṭasāratātāpaniZdham .. 300 .. (śarabandhaḥ)</l>
</lg>
<lg type="verse" xml:id="HV_43_301">
<l>suketoratha saṅgrāme karālakuṭilabhravaḥ .</l>
<l>pṛtanā bhūribhūreṇudhūsarāpi sphurantyalam .. 301 ..</l>
</lg>
<lg type="verse" xml:id="HV_43_302">
<l>nunnanānāghanaudhena nighānaghaghanāghanāḥ ..</l>
<l>ghanāghanena nāghāni nānānā nunnanighnanauḥ .. 302..</l>
</lg>
<p xml:id="HV_43_302p">(byakṣaraḥ . yugmam)</p>
<lg type="verse" xml:id="HV_43_303">
<l>lalāṭataṭagāṃ dṛṣṭiṃ dhūrjaṭeranukurvatī..</l>
<l>sadānalakṣmā śuśubhe tatkuñjaraghaṭāraṇe .. 303 ..</l>
</lg>
<lg type="verse" xml:id="HV_43_304">
<l>saṃprahāre sa paryastanānāśambahulohitam .</l>
<l>vyadhādatanusaṃrambho nānāśaṃ bahulo'hitam .. 304 ..</l>
</lg>
<lg type="verse" xml:id="HV_43_305">
<l>kapardīvāsurāmardī sa hālāhalavibhramaḥ .</l>
<l>tadā saṃjaghaṭe sādhe sīrapāṇiḥ suketunā .. 305 ..</l>
</lg>
<lg type="verse" xml:id="HV_43_306">
<l>bibhradvapuḥ saraktaughavitraṃ sīrakṣato'dayam .</l>
<l>tenākāri sa nāgāṃsavisraṃsī rakṣatodayam .. 306 ..</l>
</lg>
<lg type="verse" xml:id="HV_43_307">
<l>varāhalīlāñchitayā śriyā haririvāśritaḥ .</l>
<l>puppavarṣaiḥ kriyāstanvansamabhāvyata khecaraiḥ .. 307..</l>
</lg>
<p xml:id="HV_43_307p">(gūḍhakartṛkaḥ)</p>
<lg type="verse" xml:id="HV_43_308">
<l>yasyāmbhaḥ praṇato naiva narake saritāmadhāt .</l>
<l>vibhinnadaityāṃ yaścaiko narakesaritāmadhāt .. 308 ..</l>
</lg>
<lg type="verse" xml:id="HV_43_309">
<l>āpūrya daśanajyotsnāsaviśeṣavipāṇḍuram .</l>
<l>pāñcajanyaṃ ravādhmātabrahmastambāntaraṃ raṇe .. 309..</l>
</lg>
<lg type="verse" xml:id="HV_43_310">
<l>sakākakīkasāke'sau kaukasaiko'kukākusūḥ .</l>
<l>sakāsūkaiḥ sa kaṃsāsī sākaṃ sāsāsiko'kasat .. 310 ..</l>
</lg>
<p xml:id="HV_43_310p">(yakṣaraḥ . tilakam)</p>
<lg type="verse" xml:id="HV_43_311">
<l>akṛtārikulakṣobhā lambanā eva vāhavaḥ .</l>
<l>ityavetya vyadhattāsau raṇe'rikadanaṃ mahat .. 311 ..</l>
</lg>
<lg type="verse" xml:id="HV_43_312">
<l>doṣṇi dṛṣṭiṃ dadau pīne kaṃsahā yamatoraṇe .</l>
<l>dviṣo hantumapaikṣiṣṭa kaṃ sahāyamato raṇe .. 312 ..</l>
</lg>
<lg type="verse" xml:id="HV_43_313">
<l>śirobhiramarārīṇāṃ nārācacchinnakaṃdharaiḥ .</l>
<l>nipetivadbhistasyājau śauryadrumaphalāyitam .. 313 ..</l>
</lg>
<lg type="verse" xml:id="HV_43_314">
<l>sa śarāndikṣu cikṣepa sacakro'ṣṭāsu rakṣitā .</l>
<l>dviṣannavedi tenātha sa ca kroṣṭāsurakṣitā .. 314 ..</l>
</lg>
<lg type="verse" xml:id="HV_43_315">
<l>vyāpārayansasaṃrambhaṃ sa nandakaparaśvadham .</l>
<l>saṅgrāmakānane senāṃ surāreḥ patraśobhinīm .. 315 ..</l>
</lg>
<lg type="verse" xml:id="HV_43_316">
<l>vallavo vālilīlailā vallīlāvo valāvalim .</l>
<l>lulāva līvo lolavā(lolavāṃllīvo)llavalī volaloluvaḥ..316..</l>
</lg>
<p xml:id="HV_43_316p">(akṣaraḥ . yugmam)</p>
<lg type="verse" xml:id="HV_43_317">
<l>kaustubhāmbhoruhaṃ vakṣaḥsarasi dyotakesaram .</l>
<l>dadhallakṣmīnivāsaikarāgeṇeva vipāṭalam .. 317 ..</l>
</lg>
<lg type="verse" xml:id="HV_43_318">
<l>didevādividudaivo davadeva dadaddivam .</l>
<l>vedavādavidāṃ vidvadāvedī devadīdiviḥ .. 318 ..</l>
</lg>
<p xml:id="HV_43_318p">(yakṣaraḥ . yugmam)</p>
<lg type="verse" xml:id="HV_43_319">
<l>tatsaṅgrāmasadasyārāgāndharva ca kalevaram .</l>
<l>dhṛṣṭamāsādya tarasā kākī vairasyamānayat .. 319..</l>
</lg>
<lg type="verse" xml:id="HV_43_320">
<l>baddhakakṣyo hari svadānano dīnatāraṇe .</l>
<l>jahāvaricamūrnāgadānanodī natā raṇe .. 320 ..</l>
</lg>
<lg type="verse" xml:id="HV_43_321">
<l>samatsaro vidhāyāsāvāsthāmanadhikakhanau .</l>
<l>yuyutsū saṃyuge tārasutārāvadhipau dviṣām .. 321 ..</l>
</lg>
<lg type="verse" xml:id="HV_43_322">
<l>bhūbhāvābhāvabhībhāvāvubhau bhauvāvavībhavat .</l>
<l>bhāvīva vibhavāveva bhāve vā vaibhave bhavan .. 322 ..</l>
</lg>
<p xml:id="HV_43_322p">(vyakṣaraḥ . yugmam)</p>
<lg type="verse" xml:id="HV_43_323">
<l>saṅgrāmastasya tābhyāṃ ca sādhai sa śaradurdinaḥ .</l>
<l>paryāyavijayotphullanetradevāsuro'bhavat .. 323 ..</l>
</lg>
<lg type="verse" xml:id="HV_43_324">
<l>dadhatau pauruṣacchāyāmamṛṣātāntadorjitau .</l>
<l>tau yudhyamānau tenālamamṛṣātāṃ tadorjitau .. 324 ..</l>
</lg>
<lg type="verse" xml:id="HV_43_325">
<l>tayorururuniṣpeṣānmadhukaiṭabhayoriva ..</l>
<l>patatriketanaṃ tuṣṭā tuṣṭāva surasaṃhatiḥ .. 325 ..</l>
</lg>
<lg type="verse" xml:id="HV_43_326">
<l>tadvarūthavatī kopādvipadantakaraḥ satām .</l>
<l>jaghānāsilatālūnadvipadantakaraḥ sa tām .. 326 ..</l>
</lg>
<lg type="verse" xml:id="HV_43_327">
<l>tatsaṅgrāme sasaṃrambhāḥ surastrībhirvilokitāḥ .</l>
<l>mṛtāḥ svargāmino'bhūvansajīvāścobhaye bhaṭāḥ .. 327 ..</l>
</lg>
<lg type="verse" xml:id="HV_43_328">
<l>sābhāsāsu sabhāsāṃsaḥ sābhībhāsu sa saubhabhit .</l>
<l>sābhaḥ sabhāsu bhūbhāsī sāsibhāḥsu sabhāsu bhān .. 328 ..</l>
</lg>
<p xml:id="HV_43_328p">(yakṣaraḥ)</p>
<lg type="verse" xml:id="HV_43_329">
<l>astūyata suraiḥ saṃkhye saṃcariṣṇuranargalam .</l>
<l>saṃvādilakṣaṇagranthaḥ sakṛttaddhitatāṃ dadhat .. 329 .. (yugmam)</l>
</lg>
<lg type="verse" xml:id="HV_43_330">
<l>abhraṣṭaḥ saṃyuge'rīṇāmapāyayatanādadaḥ .</l>
<l>rakṣaḥkulaṃ sa raktaughamapāyayata nādadaḥ .. 330 ..</l>
</lg>
<lg type="verse" xml:id="HV_43_331">
<l>dalayanmṛtanāḥ śatro ruṣākrāntamanā mṛdhe .</l>
<l>avāryavīryātiśayaḥ so'niruddhastadābhavat .. 331 ..</l>
</lg>
<lg type="verse" xml:id="HV_43_332">
<l>tena cakrābhighātena nighnatārevinighnatā .</l>
<l>kṛtā nānāhavakṛtā sādhvasaṃśritasādhvasam .. 332 ..</l>
</lg>
<lg type="verse" xml:id="HV_43_333">
<l>sthagitākāśadikcakraḥ sa mahāntaiḥ śarairdviṣām ..</l>
<l>śirāṃsi pīvaracchedaskandhacakrāṇyanīharat .. 333 ..</l>
</lg>
<p xml:id="HV_43_333p">(apaśabdāmāsaḥ)</p>
<lg type="verse" xml:id="HV_43_334">
<l>kāveko'vī kaviḥ kaṃvaḥ kekivaiko'kukākuvāk .</l>
<l>kavikākukavo'vīkāvāvikaṃ vāvivekavat .. 334 ..</l>
</lg>
<p xml:id="HV_43_334p">(byakṣaraḥ)</p>
<lg type="verse" xml:id="HV_43_335">
<l>sa nihatya tato daityau yudhyamānāvasaṃbhramam .</l>
<l>cacāra pralayoṣṇāṃśudunirīkṣyavapū raṇe .. 335 .. (yugmam)</l>
</lg>
<lg type="verse" xml:id="HV_43_336">
<l>śuśubhe tena saktena māninā yamatākṛtau .</l>
<l>tatra dṛṣṭiṃ janaḥ prītimānināya matākṛtau .. 336 ..</l>
</lg>
<lg type="verse" xml:id="HV_43_337">
<l>atha vyutthānasaṃskāraḥ saṃskārāniva yogajān .</l>
<l>babādhe vibudhāndātkālāntakamahāsuraḥ .. 337 ..</l>
</lg>
<lg type="verse" xml:id="HV_43_338">
<l>nijaghānojitairbāṇai rajastamasito'triṇā .</l>
<l>stutaḥ so'pyamunā nunno rajastamasi totriṇā .. 338 ..</l>
</lg>
<lg type="verse" xml:id="HV_43_339">
<l>samavartipuradvāraparighaṃ mudraṃ javāt .</l>
<l>udbhūrya tamubhāhasti hastī hantumathābhyagāt .. 339 ..</l>
</lg>
<lg type="verse" xml:id="HV_43_340">
<l>abhagnaprasaroddāmatarasādī pratāpibhiḥ .</l>
<l>sainikaiḥ sa jaghānāmuṃ tarasā dīpratāpibhiḥ .. 340..</l>
</lg>
<lg type="verse" xml:id="HV_43_341">
<l>abhāji nāyakenāreḥ pratikarmakṛtasthitiḥ.</l>
<l>veśyeva dadhatī senā sphuṭakaitavasāratām .. 341 ..</l>
</lg>
<lg type="verse" xml:id="HV_43_342">
<l>so'vaitkṣatiṃ dviṣāṃ tasminna vācāmantike sthitām .</l>
<l>prāptaṃ yodhaṃ śivaughāḥ sa na vācāmanti ke'sthitām ..342..</l>
</lg>
<lg type="verse" xml:id="HV_43_343">
<l>tejasvimaṇḍalasyārātkurvannantardhimāhave .</l>
<l>abhraṃkaṣavapuḥ śrīmānsa tadāstācalo'bhavat .. 343 ..</l>
</lg>
<lg type="verse" xml:id="HV_43_344">
<l>bibhrataḥ sāṃyugīmuccairapare dhuramatra tām .</l>
<l>prāptāḥ prabhubhyaḥ kiṃ kīrteraparedhuramatratām .. 344 ..</l>
</lg>
<lg type="verse" xml:id="HV_43_345">
<l>kṛtāntanagarīsālavalayaṃ cakritaṃ dhanuḥ .</l>
<l>dadhattenātha yuyudhe jvālājihvaḥ samatsaram .. 345 ..</l>
</lg>
<lg type="verse" xml:id="HV_43_346">
<l>nidhautakanakacchāyāḥ sacchadāḥ śīghragāminaḥ .</l>
<l>tāyeṇa sahaśāstasya sāyakā rejire raṇe .. 346 ..</l>
</lg>
<p xml:id="HV_43_346p">(niroṣṭhayaḥ)</p>
<lg type="verse" xml:id="HV_43_347">
<l>babhau tasya dviṣaḥ senā ninnatī vraścanādibhiḥ .</l>
<l>sainyaiḥ sa janitāmarṣanighnatīvraśca nādibhiḥ .. 347 ..</l>
</lg>
<lg type="verse" xml:id="HV_43_348">
<l>saptalokopasaṃhāra dṛṣṭasāraḥ surāsuraiḥ .</l>
<l>samare yudhyamāno'sau nāliṅgayata jayaśriyā .. 348 ..</l>
</lg>
<lg type="verse" xml:id="HV_43_349">
<l>kukudī dakadūdo'ko'kūdakaukāḥ kadaikakaḥ .</l>
<l>kekādakekike'dūkakukakākādike'kukut ..349.. (byakṣaraḥ)</l>
</lg>
<lg type="verse" xml:id="HV_43_350">
<l>sapuraskāramakṣuṇṇaprasaraṃ samarāṅgane .</l>
<l>sāḍambaramareḥ sainyaṃ hāstikaṃ ca khagādhipaḥ .. 350 ..</l>
</lg>
<lg type="verse" xml:id="HV_43_351">
<l>vinihatya madāpānacañcurabhramaraṃ jayat .</l>
<l>patatracchāyayā tīkṣṇacañcurabhramarañjayat .. 351 .. (tilakam)</l>
</lg>
<lg type="verse" xml:id="HV_43_352">
<l>kṛtāpadānaḥ saṅgrāmasīmni dordarpato bhaṭaḥ .</l>
<l>udāttatāmeva dadhatkevalāṃ svarito'bhavat .. 352 ..</l>
</lg>
<lg type="verse" xml:id="HV_43_353">
<l>sthito'riryasya veṣeṇa kuśacīvaratāpi nā .</l>
<l>jagle ca hariṇākrandakuśacīravatāpinā .. 353 ..</l>
</lg>
<lg type="verse" xml:id="HV_43_354">
<l>sphūrjāvatātha saṅgrāme yenāvalgi nirargalam .</l>
<l>vajraketumasau darpādarpitātanusaṃbhramam .. 354 ..</l>
</lg>
<lg type="verse" xml:id="HV_43_355">
<l>mamārimārī rāmoruraṃramo mamare marau .</l>
<l>mumāriramumārāmī rurumāramamīmarat .. 355 ..</l>
</lg>
<p xml:id="HV_43_355p">(akṣaraḥ . yugmam)</p>
<lg type="verse" xml:id="HV_43_356">
<l>anekapāpaharaṇe vyagraḥ sapadi vidviṣām .</l>
<l>praṇatānāṃ ca viśliṣṭabhavacārakapañjaraḥ .. 356 ..</l>
</lg>
<lg type="verse" xml:id="HV_43_357">
<l>sa kartāpsarasaṃ saṃkhye sajjahātismarakṣatām .</l>
<l>sajīvaṃ kiṃ dviṣāṃ sainyaṃ sajjahāti sa rakṣatām .. 357 ..</l>
</lg>
<lg type="verse" xml:id="HV_43_358">
<l>daityādhipaiḥ sutīkṣṇaiśca meghābhaiḍhamuṣṭibhiḥ .</l>
<l>nistriṃśairbādhyamāno'pi na cakampe sthirasthitiḥ .. 358 ..</l>
</lg>
<p xml:id="HV_43_358p">(tilakam)</p>
<lg type="verse" xml:id="HV_43_359">
<l>sa dāvairiva dhenūnāṃ senānāṃ jvalitaiḥ śaraiḥ..</l>
<l>sadā vairivadhe'nūnāṃ śaktiṃ bibhradbhayaṃ dadau .. 359 ..</l>
</lg>
<p xml:id="HV_43_359p">. (ayugyamakam)</p>
<lg type="verse" xml:id="HV_43_360">
<l>tadaivāsurayodhānāṃ hataśeṣatvamīyuṣām .</l>
<l>cakre hṛdi padaṃ no bhīḥ kurvatāmabhayāñjalim .. 360 ..</l>
</lg>
<lg type="verse" xml:id="HV_43_361">
<l>yadāyayāyī yuddo'yaṃ deyadāyī diyaṃ dadat .</l>
<l>yadudāyādayādodududayāya dayāṃ yayau .. 361 ..</l>
</lg>
<p xml:id="HV_43_361p">(akṣaraḥ . yugmam)</p>
<lg type="verse" xml:id="HV_43_362">
<l>āmodadhāmabhistasya sumanobhiḥ kṛtasthitiḥ .</l>
<l>kabandhayogyā śuśubhe navaśeṣā raṇakṣitiḥ .. 362 ..</l>
</lg>
<lg type="verse" xml:id="HV_43_363">
<l>dviṣo raṇe'parāmṛṣṭaḥ sa tatakṣa triyāmayā.</l>
<l>rāmasyeva kriyāsyāsītsatatakṣatriyāmayā .. 363 ..</l>
</lg>
<lg type="verse" xml:id="HV_43_364">
<l>bhartuḥ saṃpratipattīnāṃ saraṃściramaviklavaḥ .</l>
<l>sāṃyugī sahasā yoddhaṃ naiva tatra kumārakaḥ .. 364 ..</l>
</lg>
<p xml:id="HV_43_364p">(gūḍhakriyākarmakartṛkaḥ)</p>
<lg type="verse" xml:id="HV_43_365">
<l>tenāhatānāṃ saṅgrāme'navame'ghāsi tairasau .</l>
<l>kravyakūṭaḥ kṣapāṭaistu navamevāsitairasau .. 365 ..</l>
</lg>
<lg type="verse" xml:id="HV_43_366">
<l>paśyato yudhi tadraṃho garuḍānilabhāsvatām .</l>
<l>mantharatvaṃ gatestatra kasya cetasi nāsphurat .. 366 ..</l>
</lg>
<lg type="verse" xml:id="HV_43_367">
<l>raṇabhūmiṣu daityānāṃ sacamūkāsu raṅgatām .</l>
<l>jahāra pauruṣacchāyāṃ sa ca mūkāsuraṃ gatām .. 367 ..</l>
</lg>
<lg type="verse" xml:id="HV_43_368">
<l>tārakākhyaṃ sa saṅgrāme śitaśalyaiḥ śilīmukhaiḥ .</l>
<l>puñjīkṛta ivāśeṣalokasaṃvartapāvakaḥ .. 368 ..</l>
</lg>
<lg type="verse" xml:id="HV_43_369">
<l>yaśaḥ śayyāśayaḥ śaṃyuḥ śaśīśāśayaśāyyaśān .</l>
<l>yayuyāyyāśayā śaṃ śaṃyeyo'śāyāyyaśāyayat .. 369 ..</l>
</lg>
<p xml:id="HV_43_369p">(akṣaraḥ . yugmam)</p>
<lg type="verse" xml:id="HV_43_370">
<l>sa kāladamanasyātha yudhi nighnanvarūthinīḥ .</l>
<l>dadhaddhṛvamiva bheje cakraṃ bhramitatārakam .. 370 ..</l>
</lg>
<lg type="verse" xml:id="HV_43_371">
<l>taṃ surāṇḍanavītaṃsaṃ vītaṃ saṃpadamujjvalām .</l>
<l>nijaghāna ca vidhyantaṃ vidhyantaṃ ca jagāma saḥ .. 371..</l>
</lg>
<lg type="verse" xml:id="HV_43_372">
<l>sa kṛśānurivoddīptaḥ prabhañjanasahāyatām .</l>
<l>dadhacchakti jvaladdheti ditijānīkakānane .. 372 ..</l>
</lg>
<lg type="verse" xml:id="HV_43_373">
<l>pippodapādī dīpo'pi pādādau dadadāpadam .</l>
<l>didīpe padado'pādipādapaṃ dudadīdipat .. 373 ..</l>
</lg>
<p xml:id="HV_43_373p">(byakṣaraḥ . yugmam)</p>
<lg type="verse" xml:id="HV_43_374">
<l>varṇasthitimatīmarthyāṃ dadhadrucirabhākharām .</l>
<l>giraṃ ca pādapacchāyāṃ śriyaśca caturasratām .. 374 ..</l>
</lg>
<lg type="verse" xml:id="HV_43_375">
<l>samānāni samānāni sa saṃyati sasaṃyati .</l>
<l>sadāhāni sadāhānipalāni capalāni ca .. 375 ..</l>
</lg>
<p xml:id="HV_43_375p">(āvalibandhaḥ)</p>
<lg type="verse" xml:id="HV_43_376">
<l>pragalbhaṃ valgamānāni bhujadādatarpayat .</l>
<l>nikṛttārātikaṇṭhotthai rakṣāṃsi kṣatajāsavaiḥ .. 376 ..</l>
</lg>
<p xml:id="HV_43_376p">__ (tilakam)</p>
<lg type="verse" xml:id="HV_43_377">
<l>utsṛjya vakṣaḥśrīryasya na parā cikuraṃ gatā.</l>
<l>dviṣāmāsīdraṇāttasminnaparāci kuraṅgatā .. 377 ..</l>
</lg>
<lg type="verse" xml:id="HV_43_378">
<l>sa bhindandviṣataḥ senāḥ sapatrākṛtavāraṇaiḥ(vairibhiḥ) .</l>
<l>raṇājirorvīmakhilāmasṛjocchalatā girau .. 378 ..</l>
</lg>
<lg type="verse" xml:id="HV_43_379">
<l>pīlūpalālpapālīpe lolālāpālipippale .</l>
<l>pālī pāpolapālopī līlāpī lolupo'lipat .. 379 ..</l>
</lg>
<p xml:id="HV_43_379p">(byakṣaraḥ. tilakam)</p>
<lg type="verse" xml:id="HV_43_380">
<l>tārthyapakṣānalavyastasaratnaśikharotkaram .</l>
<l>saṃprahārarasādhmātapādātonmūlitagumam .. 380 ..</l>
</lg>
<lg type="verse" xml:id="HV_43_381">
<l>sa vyadhatta tathādīrghasūtrastamagamanyathā .</l>
<l>tattaṭīḥ khecarāstyaktvā sūtrastamagamanyathā .. 381 .. (yugmam)</l>
</lg>
<lg type="verse" xml:id="HV_43_382">
<l>kṛtahemojjvalacchāyapatrabhaṅgānsuparvaṇaḥ .</l>
<l>so'kiraddadhato bāṇānmayadānavavibhramam .. 382 ..</l>
</lg>
<lg type="verse" xml:id="HV_43_383">
<l>śarīrīśo'śarīrāśīraṃśo'śaḥ śiśirāṃśuruk .</l>
<l>śārairāśāḥ śarairāśa śūraśrīśraḥ śarāruśūḥ .. 383.. (yakṣaraḥ)</l>
</lg>
<lg type="verse" xml:id="HV_43_384">
<l>aṅge vṛddhiguṇāśliṣṭā dhātavaḥ pratyayairiva .</l>
<l>rūpābhivyaktimanvītā vivarasuraiḥ surāḥ .. 384 ..</l>
</lg>
<lg type="verse" xml:id="HV_43_385">
<l>iti bhaṭabhṛkuṭīnāṃ kopanī yāpanīyā</l>
<l>kṛtibhirudasidhārāvārimattārimattā .</l>
<l>dhuyuvatirataratnābhogasārāgasārā-</l>
<l>dani samarasaṃpatsāsurāṇāṃ surāṇām .. 385 ..</l>
</lg>
<p>
iti śrībālabṛhaspatyanujīvino vāgīśvarāṅkasya vidyādhipatyaparanāmno mahākave
rājānakaśrīratnākarasya kṛtau ratlāṅke haravijaye mahākāvye
citrayuddhavarṇanoddhāto nāma trayaścatvāriṃśaḥ sargaḥ.
catuścatvāriṃśaḥ sargaḥ .
</p>
</div>
<div n="44" type="chapter">
<pb n="603" />
<p>
catuścatvāriṃśaḥ sargaḥ|
</p>
<lg type="verse" xml:id="HV_44_1">
<l>teṣāṃ kriyāphalavatāṃ raṇamūrdhni siddhi-</l>
<l>māvāñchatāmatha nirargalaceṣṭitānām|</l>
<pb n="604" />
<l>uttasthurapratimatatpratibandhahetu-</l>
<l>bhūtā vināyakagaṇā iva mattanāgāḥ||1||</l>
</lg>
<lg type="verse" xml:id="HV_44_2">
<l>yodhaṃ nihantumarimutpatitaṃ viṣāṇa-</l>
<l>daṇḍapratiṣṭhacaraṇaṃ kariṇaḥ sakhaḍgam|</l>
<l>ānarca siddhajanatotpaladāmacakrai-</l>
<l>dīrghotkaṭaiḥ suravadhūśca kaṭākṣamokṣaiḥ||2||</l>
</lg>
<lg type="verse" xml:id="HV_44_3">
<l>ādīpitā kuliśakarkaśadantadaṇḍa-</l>
<l>saṃghaṭṭajena śikhinotpatatā śarālī|</l>
<l>lagnā dṛḍhaṃ dviradakumbhataṭe rarāja</l>
<l>dāvāgnisaṃhatirivāñjanaśailaśṛṅge||3||</l>
</lg>
<lg type="verse" xml:id="HV_44_4">
<l>reje gajendragurusaṃgaraghaṭyamāna-</l>
<l>dantāgrakoṣakaṭakaiḥ kṣatajokṣitaiḥ kṣmā|</l>
<l>aprāptavīrakṛtaśokakṛśāmarastrī-</l>
<l>velladbhujāgalitakāñcanakambuśobhaiḥ||4||</l>
</lg>
<lg type="verse" xml:id="HV_44_5">
<l>valgatpravīravinipātitakhaḍgayaṣṭi-</l>
<l>dhārānikṛttakaranirgataraktavartiḥ|</l>
<l>dhātucchaṭāruṇitanirjharavāripūra-</l>
<l>saṃcāralagnagirivibhramamāpa nāgaḥ||5||</l>
</lg>
<lg type="verse" xml:id="HV_44_6">
<l>jyākṛṣṭimaṇḍalitakārmukamuktahema-</l>
<l>nārācarājivikarālaśirāḥ karīndraḥ|</l>
<l>dadhre taṭāntaritatigmakarordhvaraśmi-</l>
<l>rekhāvakīrṇaśikharodayaśailalīlām||6||</l>
</lg>
<pb n="605" />
<lg type="verse" xml:id="HV_44_7">
<l>āghrātumanyakarimaṇḍaladānagandha-</l>
<l>mūrdhvīkṛtātanukarārgaladaṇḍa ekaḥ|</l>
<l>śūragrahāya nabhaso 'vatarītumiccho-</l>
<l>rhastāvalambanamadādiva divyanāryāḥ||7||</l>
</lg>
<lg type="verse" xml:id="HV_44_8">
<l>tastāra vāraṇapatirvapuṣājivartma</l>
<l>vindhyāvanīdhra iva jaṅgamatāmupetaḥ|</l>
<l>ādīrghapuṣkarakaronnatavaṃśadaṇḍa-</l>
<l>randhrotthitapracuraśīkaranarmadāmbhāḥ||8||</l>
</lg>
<lg type="verse" xml:id="HV_44_9">
<l>vakṣomaṇisthitibhṛtaḥ sphuṭabindukarpa-</l>
<l>piñjūṣasaṃdhisavalitrayakaṇṭhabhāgāḥ|</l>
<l>sattalpalā bṛhadavagrahatāmratālu-</l>
<l>haryalpapecakamadhucchavidantaveṣṭāḥ||9||</l>
</lg>
<lg type="verse" xml:id="HV_44_10">
<l>āsrastakukṣikalaviṅkadṛśaḥ sugandhi-</l>
<l>niḥśvāsabindukaṇakīrṇakarārgalāgrāḥ|</l>
<l>sasvastikasthitivibhaktavidupratiṣṭha-</l>
<l>kumbhottamāṅgapṛthusāndrasamudgapādāḥ||10||</l>
</lg>
<pb n="606" />
<lg type="verse" xml:id="HV_44_11">
<l>susnigdhabindunicitacchavayo vibhakta-</l>
<l>niryāṇadīrghakarapuṣkarabālapucchāḥ|</l>
<l>śūrā varāhajaghanāḥ parayugmaroma-</l>
<l>sāndratvaco natanirāyatasūkṣmakeśāḥ||11||</l>
</lg>
<lg type="verse" xml:id="HV_44_12">
<l>bhagnāmaradviradamutpalasaptaparṇa-</l>
<l>cūtātimuktakasugandhi śaranmadhūttham|</l>
<l>saṃvāditāṃ nayadahargaṇamañjanena</l>
<l>senāmataṅgajagaṇā mumucurmadāmbhaḥ||12|| </l>
</lg>
<p xml:id="HV_44_12p">
(cakkalakam)
</p>
<lg type="verse" xml:id="HV_44_13">
<l>māṇikyadīdhitiśikhākapiśaprakāśa-</l>
<l>māyodhane subhaṭahastatalavyapāstam|</l>
<l>cakraṃ papāta pariṇāhini nāgakumbha-</l>
<l>bhāge 'staśailaśirasīva sitāṃśubimbam||13||</l>
</lg>
<lg type="verse" xml:id="HV_44_14">
<l>mātaṅgakarṇapavanāhatakumbhakūṭa-</l>
<l>sidūradhūlikapilasphuradabhrapaṅktiḥ|</l>
<l>vyāpāryamāṇakaravālanikṛttarakta-</l>
<l>siktaślathatvagiva dūramadṛśyata dyauḥ||14||</l>
</lg>
<lg type="verse" xml:id="HV_44_15">
<l>abhyetya matsaravipāṭaladṛṣṭivalga-</l>
<l>dulkālatā yuyudhire kṛtamerukampam|</l>
<l>dānāmbupātaśamitonnatadantadaṇḍa-</l>
<l>saṃghaṭṭapāvakaśikhānikarāḥ karīndrāḥ||15||</l>
</lg>
<pb n="607" />
<lg type="verse" xml:id="HV_44_16">
<l>tārāpathaṃ gajapatiḥ pṛthukarṇatāla-</l>
<l>nirdhūtakumbhataṭagairikadhūlidigdhaiḥ|</l>
<l>śārīcakāra karaśīkarabinduvṛndaiḥ</l>
<l>saṃdhyāruṇairnabha ivoḍugaṇaiḥ pradoṣaḥ||16||</l>
</lg>
<lg type="verse" xml:id="HV_44_17">
<l>nārācabhinnakaṭakūṭavimuktarakta-</l>
<l>lākṣāruṇaśravaṇacāmarabhūṣaṇo 'nyaḥ|</l>
<l>dadhre darīmukhavinirgatadāvavahni-</l>
<l>jvālākalāpavikaṭāñjanaśailaśobhām||17||</l>
</lg>
<lg type="verse" xml:id="HV_44_18">
<l>cakrurgajāḥ śravaṇatālasamīradhūta-</l>
<l>kumbhasthalaskhalitagairikareṇudigdhāḥ|</l>
<l>siddhāṅganākarakuśeśayakīryamāṇa-</l>
<l>mandārakesaraparāgahatā ivāśāḥ||18||</l>
</lg>
<lg type="verse" xml:id="HV_44_19">
<l>saudāminībhiriva khaḍgalatāvalībhi-</l>
<l>rambhodharairiva gajaiḥ sphuṭapaṅkanīlaiḥ|</l>
<l>reje śikhaṇḍibhirivocchikhapicchabhāra-</l>
<l>śobhādharairiṣubhirājighanartuvṛttiḥ||19||</l>
</lg>
<lg type="verse" xml:id="HV_44_20">
<l>vistāridantaparighotplutavīrayodha-</l>
<l>bhāsvatkarālakaravālavilūnamūlaḥ|</l>
<l>stamberamasya raṇamūrdhani kālatāla-</l>
<l>vṛntaśriyaṃ nipatito viadhāra karṇaḥ||20||</l>
</lg>
<lg type="verse" xml:id="HV_44_21">
<l>hastena śātaśatarakalpitam uttamāṅga-</l>
<l>masracchaṭāruṇaśiroruhapallavāṅkam|</l>
<pb n="608" />
<l>nākapraveśagurumaṅgalaratnakumbha-</l>
<l>mūrdhvīcakāra mṛtavīrajanasya nāgaḥ||21||</l>
</lg>
<lg type="verse" xml:id="HV_44_22">
<l>ullāsivīrakaramuktavilolabarhi-</l>
<l>śaṅkudrumasphuritakānanacakravālam|</l>
<l>astādriśṛṅgamiva niṣpatadardhacandra-</l>
<l>nakṣatramālamabhavatkarikumbhapīṭham||22||</l>
</lg>
<lg type="verse" xml:id="HV_44_23">
<l>hastārgalābhirabhitaḥ paripīvarābhi-</l>
<l>rāsphālitā sakṛdabhūtsurakuñjarāṇām|</l>
<l>pātālarandhrapatiteva vidhūtaddhūli-</l>
<l>jālāndhakārapihitākhiladigdharitrī||23||</l>
</lg>
<lg type="verse" xml:id="HV_44_24">
<l>stamberamo daśanakopakarālaraśmi-</l>
<l>tantrīguṇāṃ śithilakuñcitapuṣpakarāgrām|</l>
<l>hastārgalāmabhṛta tūryaninādahṛṣṭa-</l>
<l>nṛtyatkabandhasamarāṅganaraṅgavīṇām||24||</l>
</lg>
<lg type="verse" xml:id="HV_44_25">
<l>ālakṣyamāṇavivṛtāruṇatālumūla-</l>
<l>muttambhitāṅkuśaniruddhakarālakumbham|</l>
<l>āghrāsiṣuḥ pratimataṅgajadānagandha-</l>
<l>māmīlitekṣaṇayugaṃ pṛtanāgajaughāḥ||25||</l>
</lg>
<lg type="verse" xml:id="HV_44_26">
<l>gaṇḍasthalaiḥ śravaṇatālavidhūtakumbha-</l>
<l>sindūradhūliparipāṭalitaṃ madāmbhaḥ|</l>
<l>meghā iva kṣatajamakṣatapakṣadaitya-</l>
<l>senāvināśapiśunaṃ vavṛṣurgajendrāḥ||26||</l>
</lg>
<pb n="609" />
<lg type="verse" xml:id="HV_44_27">
<l>sīmantitāribhaṭamaṇḍalamaśvavāra-</l>
<l>muktasya saṃśritasuvarṇagirestadānīm|</l>
<l>lakṣmībhṛtaḥ smaramūrdhni harerahāri</l>
<l>cetaḥ kṣaṇādiva sudarśanadhārayārāt||27||</l>
</lg>
<lg type="verse" xml:id="HV_44_28">
<l>bhūmerdivaśca pṛthukukṣipuṭāttadānīṃ</l>
<l>nirdāritā niśitapattraśarairnipetuḥ|</l>
<l>valgatpadātikaravālavilūyamānāḥ</l>
<l>sthūlānttratantrya iva kāñcanakārmukajyāḥ||28||</l>
</lg>
<lg type="verse" xml:id="HV_44_29">
<l>nānāśirasravinipātavirugṇakhaḍga-</l>
<l>dhārārajaḥ kaluṣitoṣṇakaraprakāśam|</l>
<l>vyāpāritā yudhi bhiyeva gṛhītadikka-</l>
<l>mālakṣyatāmbaramapi prapalāyamānam||29||</l>
</lg>
<lg type="verse" xml:id="HV_44_30">
<l>ātenuṣāṃ śiśiradīdhitidhāmapāṇḍu-</l>
<l>māścaryakarmaṭhatayā pramadoddhatānām|</l>
<l>saṅgrāmabhūmirasipattravanāvṛtāpi</l>
<l>nākopabhogasukhaheturabhūdbhaṭānām||30||</l>
</lg>
<lg type="verse" xml:id="HV_44_31">
<l>senāmataṅgajagaṇasya kaṭhorakumbha-</l>
<l>bhāgāspadāsu raṇamaṅgalamāliksāsu|</l>
<l>preṅkhatpatattramarutastarasā nipetu-</l>
<l>reke śilīmukhagaṇā apare vyudasthuḥ||31||</l>
</lg>
<pb n="610" />
<lg type="verse" xml:id="HV_44_32">
<l>chinnāḥ kathaṃcidadhibhūmigatapratiṣṭhāḥ</l>
<l>preṅkhanmayūkhanikurambakṛtaprakāśāḥ|</l>
<l>āsansamīkanikaṣopalapaṭṭahema-</l>
<l>lekhāḥ suraughagajatākaladhautakakṣyāḥ||32||</l>
</lg>
<lg type="verse" xml:id="HV_44_33">
<l>tīkṣṇārdhacandraśaradāritamāhavāgra-</l>
<l>lakṣmīpayodharayugaṃ karikumbhayugmam|</l>
<l>uttuṅgapīvaramaliptatārāmabhīka-</l>
<l>klṛptena śoṇaruciśoṇitakuṅkumena||33||</l>
</lg>
<lg type="verse" xml:id="HV_44_34">
<l>klṛptā (kṛttā) vacūlamaṇidaṇḍaśilāvalagnaḥ</l>
<l>ketoḥ paṭo vigalita sma samīkalakṣmyāḥ|</l>
<l>ahnāya paṭṭaka ivedumarīcipāṇḍu-</l>
<l>ruttuṅgapīnakarikumbhakucāspadaśrīḥ||34||</l>
</lg>
<lg type="verse" xml:id="HV_44_35">
<l>sanmattavāraṇaviṭaṅkakarālaśobha-</l>
<l>saṅgrāmaharmyaśihino dadhati sma lakṣmīm|</l>
<l>śaṅkuvrajāḥ khacitacandrakacakravāla-</l>
<l>kalmāṣitāmbudapathāḥ subhaṭairvimuktāḥ||35||</l>
</lg>
<lg type="verse" xml:id="HV_44_36">
<l>madyanmataṅgajasaroṣavimṛdyamāna-</l>
<l>yodhocchvasatkṣatajakuṅkumapaṅkacarcāḥ|</l>
<l>vyātenurarcicayipantya ivādareṇa</l>
<l>cakreṣu kūbarigaṇasya raṇāṅganorvyaḥ||36||</l>
</lg>
<lg type="verse" xml:id="HV_44_37">
<l>vīkṣyāgrato nipatitaṃ yudhi nāgarāja-</l>
<l>muttambhitaṃ samaramūrdhni radārgalābhyām|</l>
<pb n="611" />
<l>ālolapuṣkarapuṭāñjalinā saśokaḥ</l>
<l>saṃbhāvayanniva gajaḥ subhaṭairvyaloki||37||</l>
</lg>
<lg type="verse" xml:id="HV_44_38">
<l>āpāṇḍuraśravaṇacāmararājahaṃsa-</l>
<l>saṅgrāmasindhupulinadviradādhirūḍhaḥ|</l>
<l>vaikuṇṭhamapyatiśayāluranekacakra-</l>
<l>kṛttārimaṇḍalaśirāḥ śriyamāpa yodhaḥ||38||</l>
</lg>
<lg type="verse" xml:id="HV_44_39">
<l>preṅkhatkarālakarapuṣkarabindujāla-</l>
<l>payucchvasaddaśanamaṇḍalacāru'sobhāḥ|</l>
<l>vyāpāritā yudhi bhaṭairdviṣatāṃ vadhāya</l>
<l>khaḍgā mataṅgajagaṇāśca samaṃ virejuḥ||39||</l>
</lg>
<lg type="verse" xml:id="HV_44_40">
<l>mātaṅgakumbhayugalaṃ samavartipāda-</l>
<l>pīṭhadvayākṛti niśātakṛpāṇabāhuḥ|</l>
<l>utplutya kaścidahitasya guruprahāra-</l>
<l>mūrchākulasy subhaṭo 'chinnaduttamāṅgam||40||</l>
</lg>
<lg type="verse" xml:id="HV_44_41">
<l>manyuṃ vyaneṣata na saṃyati nāpi darpā-</l>
<l>dacyoṣatājihata nājihateśca bhītim|</l>
<l>śauryāttathātraṣiṣata sphuratāsināpi</l>
<l>nākadviṣo 'paṇiṣatāsubhireva saṃkhye||41||</l>
</lg>
<lg type="verse" xml:id="HV_44_42">
<l>anyonyamājuhuvuṣāṃ viṣameṣu dhairya-</l>
<l>bandhādviśṛṅkhalamacaskhaluṣāṃ ca teṣām|</l>
<pb n="612" />
<l>prāvartatātirabhasena tirohitārka-</l>
<l>tārāpathaḥ saśapatho raṇasaṃprahāraḥ||42||</l>
</lg>
<lg type="verse" xml:id="HV_44_43">
<l>yodhāḥ parasparamapāraparamparāka-</l>
<l>paryākulāḥ śaraparamparayā tadānīm|</l>
<l>kampānukampyabhayakātarasaṃparāya-</l>
<l>pārāyaṇapraṇayinastvarayā parīyuḥ||43||</l>
</lg>
<lg type="verse" xml:id="HV_44_44">
<l>utpullave sapadi maṇḍalamabhyadhāva-</l>
<l>dasthādvicitraracanaiḥ karaṇaprapañcaiḥ|</l>
<l>saṅgrāmaraṅgabhuvi yodhajano gṛhīta-</l>
<l>carmāsiyaṣṭiriti nṛttamiva vyatānīt||44||</l>
</lg>
<lg type="verse" xml:id="HV_44_45">
<l>saṃskārahānirahitā dadhato viśuddhi-</l>
<l>māsāditaśrutipathāḥ sphuṭasaṃdhiyogāḥ|</l>
<l>śabdā ivātanuphalā ghaṭitaprabandhā-</l>
<l>ścakrurmahodayajuṣo viśikhāḥ prayokt.Rn||45||</l>
</lg>
<lg type="verse" xml:id="HV_44_46">
<l>valgatsu vājiṣu calatsu ratheṣvamandaṃ</l>
<l>dhāvatsu kuñjarakuleṣu surāpagāsīt|</l>
<l>nirdhūtanirdalitamerunitambadhūli-</l>
<l>sāndrībhavatkanakavālukakūlakacchā||46||</l>
</lg>
<lg type="verse" xml:id="HV_44_47">
<l>senāturaṅgakhurakoṭivipāṭyamāna-</l>
<l>hemācalāsitaśiloddhatadhūlidigdhāḥ|</l>
<pb n="613" />
<l>āsañjagatpralayakālaniśāvatāra-</l>
<l>ghorāndhakārakaluṣā iva digvibhāgāḥ||47||</l>
</lg>
<lg type="verse" xml:id="HV_44_48">
<l>sāvarṇyanihnutataya dalitendranīla-</l>
<l>dhūlicchaṭāpihitadigvidiśi trilokyām|</l>
<l>āsanpravīrakarapaṅkajasaṃniviṣṭāḥ</l>
<l>khaḍgāḥ karālamaṇimaṇḍitamuṣṭimeyāḥ||48||</l>
</lg>
<lg type="verse" xml:id="HV_44_49">
<l>senāvimardadalitakṣitidhūtadhūli-</l>
<l>jālāndhakārapihitākhilavigrahāṇām|</l>
<l>līnaṃ kaṭeṣu madasaurabhalupyamāna-</l>
<l>saṃdehamohaghaṭanaiḥ kariṇāṃ dvirephaiḥ||49||</l>
</lg>
<lg type="verse" xml:id="HV_44_50">
<l>senāvimardavidalanmaṇicakravāla-</l>
<l>cūrṇotthitaiḥ sitasitetararaktapītaiḥ|</l>
<l>śailasya dhātunikarairiva nākamārga-</l>
<l>māsedivadbhirudasecitarāṃ rajobhiḥ||50||</l>
</lg>
<lg type="verse" xml:id="HV_44_51">
<l>tasminrajastamasi tigmarīcibimba-</l>
<l>mācchādya tasthuṣi diśaḥ sakalāśca sāndre|</l>
<l>anyonyamauhiṣata heṣitaghoraghoṣa-</l>
<l>bṛṃhāravānumitavājigajā bhaṭaughāḥ||51||</l>
</lg>
<lg type="verse" xml:id="HV_44_52">
<l>ākāśasindhumakarī naganāgadāna-</l>
<l>paṅkacchaṭāvanivadhūtpalamaṅgalasrak|</l>
<l>dikkāminīsaralasaṃgatacārudīrgha-</l>
<l>veṇīlatā samaradurdinamegharājiḥ||52||</l>
</lg>
<lg type="verse" xml:id="HV_44_53">
<l>piṅgaprabhāvikaṭahetihiraṇmayādri-</l>
<l>skandhāgnidhūmapaṭalī viyadutpapāta|</l>
<pb n="614" />
<l>senāturaṅgakhuravajraśikhābhighāta-</l>
<l>piṣṭendranīlamaṇimaṇḍaladhūlilekhā||53|| </l>
</lg>
<p xml:id="HV_44_53p">
(yugalakam)
</p>
<lg type="verse" xml:id="HV_44_54">
<l>uttiṣṭhati sā dalitāruṇaratnareṇu-</l>
<l>rāśirvicitramaṇicūrṇakaṇāvakīrṇaḥ|</l>
<l>vindhyāvanīdhra iva vartma rurutsuruṣṇa-</l>
<l>raśmeḥ punarvividhadhātuśatānuviddhaḥ||54||</l>
</lg>
<lg type="verse" xml:id="HV_44_55">
<l>valgatturaṅgakhurakoṭinipātapiṣṭa-</l>
<l>satpadmarāgamaṇireṇukarālitaśrīḥ|</l>
<l>reje tarāṃ taruṇividrumarāgadigdha-</l>
<l>dugdhodadhipratimitaḥ sphaṭikāśmareṇuḥ||55||</l>
</lg>
<lg type="verse" xml:id="HV_44_56">
<l>vyomodapaptadupataptamarīcidīptiḥ</l>
<l>sāvarṇyanihnutatayānupalakṣitaśrīḥ|</l>
<l>saṃdarśayañjalamayīmiva sṛṣṭimāśu</l>
<l>vaidūryareṇunikaraḥ sthagitākhilāśaḥ||56||</l>
</lg>
<lg type="verse" xml:id="HV_44_57">
<l>diṅmaṇḍalaṃ navavidūrajaratnarāśi-</l>
<l>reṇūtkarairnabhasi saṃtamasībhavadbhiḥ|</l>
<l>ācakrame taraṇikūbaricakranemi-</l>
<l>niṣpiṣṭanākaparamāṇugaṇāyamānaiḥ||57||</l>
</lg>
<lg type="verse" xml:id="HV_44_58">
<l>niḥśvāsamārutasamīraṇakoṭarastha-</l>
<l>senāturaṅgakhurapiṣ.ṭamahīrajaskān|</l>
<l>ādhmāsiṣu kathamapi tridaśāmarāri-</l>
<l>yodhā jaḍīkṛtaravānsamarāya śaṅkhān||58||</l>
</lg>
<pb n="615" />
<lg type="verse" xml:id="HV_44_59">
<l>saṃvītakṛtsnabhuvanatritayāntarāla-</l>
<l>sāndrībhavatkṣitirajaḥsthagitaprakāśāḥ|</l>
<l>āhvāsatādhiraṇavartma parasparaṃ te</l>
<l>bhogāvalībhirupalakṣitanāmadheyāḥ||59||</l>
</lg>
<lg type="verse" xml:id="HV_44_60">
<l>utthāya cāvanitalātkamalāsanāṇḍa-</l>
<l>paryantadarśanakutūhalineva dūram|</l>
<l>skandheṣvakāri marutāṃ padamoghlepa-</l>
<l>luptāṃśumālimahasā rajasoddhatena||60||</l>
</lg>
<lg type="verse" xml:id="HV_44_61">
<l>saṃśiśriye vidalitāsitaratnahema-</l>
<l>paṭṭotthitātanurajaḥpaṭalāvagāḍhaiḥ|</l>
<l>dhūmrībhavadbhirabhito dhavalātapattra-</l>
<l>khaṇḍairupaplutaniśākaramaṇḍalaśrīḥ||61||</l>
</lg>
<lg type="verse" xml:id="HV_44_62">
<l>chattrairnyapāti śitaśalyaśarābhighāta-</l>
<l>rugṇābhirāmakaladhautamayoccadaṇḍaiḥ|</l>
<l>āyodhanāvanitaloddhatapṛṣṭhalagna-</l>
<l>dhūlīvitānagurubhārabharādivoccaiḥ||62||</l>
</lg>
<lg type="verse" xml:id="HV_44_63">
<l>ścyotanbharādayamapahnutavāsaraśrīḥ</l>
<l>śāntiṃ purā nayati dānajalaplavo mām|</l>
<l>ityaurvareṇa rajasā karikarṇarandhra-</l>
<l>durgeṣvanāgatamivābhivicintya lilye||63||</l>
</lg>
<lg type="verse" xml:id="HV_44_64">
<l>saṅgrāmavartmani rajaḥpaṭalāvakīrṇe</l>
<l>nirmagnavegaparivartanaśūnyacakram|</l>
<pb n="616" />
<l>kṛcchreṇa kūbarikulaṃ yamadārḍhyaśāli</l>
<l>naivendriyairiva manaścakṛṣe turaṃgaiḥ||64||</l>
</lg>
<lg type="verse" xml:id="HV_44_65">
<l>ākampitāvaninirargalavegapāta-</l>
<l>niḥspandamūkitaviśaṅkaṭapārśvaghaṇṭaiḥ|</l>
<l>anyonyamapyanavalokya rajondhakāre</l>
<l>hastāvamarśaghaṭitairyuyudhe gajendraiḥ||65||</l>
</lg>
<lg type="verse" xml:id="HV_44_66">
<l>pralayābhramalīmasāṃ dadhānaḥ śriyamāyodhanavartmani nyarautsīt|</l>
<l>atanurgurusainyareṇurāśirgrahakallola ivoṣṇaraśmibimbam||66||</l>
</lg>
<lg type="verse" xml:id="HV_44_67">
<l>siktena saktakaṭa(tatkaṭavi)nirgatabhūridāna-</l>
<l>dhārāpravāhakṛtabaṃhimabhistadānīm|</l>
<l>sainye nyaśāmi tarasā rajasoddhatena</l>
<l>gambhīrakuñjarakarojjhitavārivarṣaiḥ||67||</l>
</lg>
<lg type="verse" xml:id="HV_44_68">
<l>aste rajovisaravāsasi nāgagaṇḍa-</l>
<l>viṣyandibhirmadajalairapavattritāṅgyaḥ|</l>
<l>saṃvivyire daśa diśaḥ suracāpacakra-</l>
<l>niṣṭhyūtaniṣṭhuraśarātanupuṅkhapakṣaiḥ||68||</l>
</lg>
<lg type="verse" xml:id="HV_44_69">
<l>kaṭavigalitadānāmbhobhirāvartamāna-</l>
<l>pratimapatitacakraiḥ kṣmātale kuñjarāṇām|</l>
<l>nabhasi ca karamuktaiḥ śīkarairucchaladbhiḥ</l>
<l>kṣapitaghanaparāgo ratnasānustadāsīt||69||</l>
</lg>
<lg type="verse" xml:id="HV_44_70">
<l>itthaṃ darpāndhagandhadviradakaṭataṭīniṣṭhyaniṣṭhyūtadāna-</l>
<l>srotaḥsaṃtānamiśrīkṛtavikṛtakaraprāntavāntāmbusekaiḥ|</l>
<l>śānteṣvaśāntakāntivyuparamaparamāpārapūreṣu yuddha-</l>
<l>kṣoṇīkṣodeṣu ratnācalaśirasi punaḥ saṃgaro</l>
<l>'bhūdbhaṭānām||70||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye gajāśvasaṃmardo nāma
catuścatvāriṃśattamaḥ sargaḥ|
</p>
</div>
<div n="45" type="chapter">
<pb n="617" />
<p>
pañcacatvāriṃśaḥ sargaḥ|
</p>
<lg type="verse" xml:id="HV_45_1">
<l>avalokya dānavacamūpatīnayo vimukhānraṇādgiriśamārgaṇārditān|</l>
<l>smitadidhītisphuritagaṇḍamaṇḍalo nijagāda daityapatiritthamūrjitam||1||</l>
</lg>
<lg type="verse" xml:id="HV_45_2">
<l>tasyotsisāhayiṣato dviṣatāṃ vadhāya</l>
<l>saṃrambhiṇo ditisutānsamarānparācaḥ|</l>
<l>vaktrādanabhyavahṛto 'pi vinirjagāma</l>
<l>sāndraḥ sudhaugha iva dantamarīcirāśiḥ||2||</l>
</lg>
<lg type="verse" xml:id="HV_45_3">
<l>he daityāḥ kathamabhimānaśālinno 'pi vyārugṇāhavarasamāśu vidravantaḥ|</l>
<l>nekṣadhve pṛthunijavaṃśavaijayantīmākṣiptāṃ dhavalaruciṃ pareṇa kīrtim||3||</l>
</lg>
<lg type="verse" xml:id="HV_45_4">
<l>senā vilokayati jihmamasau sahāsa-</l>
<l>māyodhanātsapadi vaḥ prapalāyamānān|</l>
<l>śūlāyudhena kṛtasaṃnidhirapyabhīkṣṇa-</l>
<l>mārādakhaṇḍaparaśūracitāñcitaśrīḥ||4||</l>
</lg>
<lg type="verse" xml:id="HV_45_5">
<l>analpapakṣaprasaraṃ patadbhirvipakṣanārācapataṅkacakraiḥ|</l>
<l>samiddhatāṃ saṃdadhatī kathaṃ vo nirvāpitā dīpaśikheva śaktiḥ||5||</l>
</lg>
<pb n="618" />
<lg type="verse" xml:id="HV_45_6">
<l>kalmāṣitāṃsaśikharairbhujamaṇḍalīṣu</l>
<l>ratnāṅgadaiḥ kimiva śaṃsata bhārasūtaiḥ|</l>
<l>etā bhavantu raṇanirvaravairivarga-</l>
<l>dordaṇḍadarpadalanojjvalamaṇḍanā vaḥ||6||</l>
</lg>
<lg type="verse" xml:id="HV_45_7">
<l>kālarātribhujasaṃhatīrimāḥ pretanāthapurapaddhatīrgadāḥ|</l>
<l>bibhrato 'pi bhayakātarekṣaṇaṃ na hriyaṃ vrajata kiṃ parāṅmukhāḥ||7||</l>
</lg>
<lg type="verse" xml:id="HV_45_8">
<l>laghīyasāpi dviṣato bhayena hatatrapaṃ vidravatāmidānīm|</l>
<l>na mudgara bhānti kṛtāntaharmyastambhā amī pāṇitalasthitā vaḥ||8||</l>
</lg>
<lg type="verse" xml:id="HV_45_9">
<l>notpādayetkathamupekṣitadurvipakṣa-</l>
<l>helānikārakaluṣā virasatvamittham|</l>
<l>udbhūyamānadhavalāñcitacāmaraughā</l>
<l>tadduḥkhasaṃbhṛtajarādhavaleva lakṣmīḥ||9||</l>
</lg>
<lg type="verse" xml:id="HV_45_10">
<l>helānipātahatasaṃhatahastihasta-</l>
<l>hetiḥ saheta sahasānilavellyamānāḥ|</l>
<l>siṃhaḥ saṭā api kathaṃ gururoṣagāḍha-</l>
<l>gambhīragarjitanināditaśailakuñjaḥ||10||</l>
</lg>
<lg type="verse" xml:id="HV_45_11">
<l>arātiśastravraṇarohakarmaṇe vadhūjanasyārpayatāṃ cirāya vaḥ|</l>
<l>saruñji pṛṣṭhāni bhaviṣyati sphuṭaṃ virūḍhalajjābharamantharaṃ manaḥ||11||</l>
</lg>
<lg type="verse" xml:id="HV_45_12">
<l>hetivraṇābharaṇaśūnyaviśaṅkaṭāṃsa-</l>
<l>kūṭāḥ kathaṃ nu bhavatāṃ bata bāhudaṇḍāḥ|</l>
<l>gaṇḍopadhānapadavīṃ dayitājanasya</l>
<l>nītā bhaveyuradhunā bahumānapātram||12||</l>
</lg>
<lg type="verse" xml:id="HV_45_13">
<l>prāyeṇa kāryakaraṇaṃ prativisphuranti</l>
<l>tejasvino na bahusādhanasavyapekṣāḥ|</l>
<pb n="619" />
<l>lokānvinirdahati saptabhireva sapta</l>
<l>saṃhārakālamudito dahanaḥ śikhābhiḥ||13||</l>
</lg>
<lg type="verse" xml:id="HV_45_14">
<l>kṣataujasāmapi ripuṇālaghīyasā palāyanonmukhamanasāmito 'dhunā|</l>
<l>karāśrayā nijakiraṇacchalena vaḥ samudvamantyayaśa ivāsiyaṣṭayaḥ||14||</l>
</lg>
<lg type="verse" xml:id="HV_45_15">
<l>kliṣṭaṃ malena na kadācidahemabaddha-</l>
<l>mābandhyatāvirahitaṃ spṛhaṇīyarūpam|</l>
<l>nirvyājamāhuriha bhūṣaṇamāryavṛttāḥ</l>
<l>śauryapratāpajanitaṃ yaśa eva puṃsaḥ||15||</l>
</lg>
<lg type="verse" xml:id="HV_45_16">
<l>tāvadvrajanti gurutāṃ yaśasaiva yāva-</l>
<l>dadhyāsitā himavipāṇḍurucā mahāntaḥ|</l>
<l>lūne vikāsikusume ca śikhāgrabhāgā-</l>
<l>tkasyādaro bhavati śaṃsata tasya vṛnte||16||</l>
</lg>
<lg type="verse" xml:id="HV_45_17">
<l>ścyotatpraphullanavacūtasugandhidāna-</l>
<l>gaṇḍālimaṇḍalasaḍiṇḍimaḍambarebhyaḥ|</l>
<l>stamberamebhya iva kesariṇāṃ na bhītiḥ</l>
<l>saṃbhāvyate 'trabhavatāṃ bhavatāṃ ripubhyaḥ||17||</l>
</lg>
<lg type="verse" xml:id="HV_45_18">
<l>helānirastapavanā gurusaṃprahāra-</l>
<l>jṛmbhā mahāsurabhaṭāḥ paṭutāṃ jvrajantī|</l>
<l>nūnaṃ samīkabhuvi śītalatāṃ karoti</l>
<l>phūtkeva vaktravisṛtoṣmajuṣāṃ dviṣāṃ vaḥ||18||</l>
</lg>
<lg type="verse" xml:id="HV_45_19">
<l>na prāpnuvanti hi prāṅmukhatāmudāra-</l>
<l>sattvā ripo raṇamukheṣvapi hanyamānāḥ|</l>
<pb n="620" />
<l>dahyanta eva jaladhervaḍavānalena</l>
<l>tasya vrajantyabhimukhaṃ ca taraṅgabhaṅgāḥ||19||</l>
</lg>
<lg type="verse" xml:id="HV_45_20">
<l>pratyakṣameva bhavatāmavirugṇamaurvī-</l>
<l>śākhākṛtāspadavicitrapatatricakrāḥ|</l>
<l>kodaṇḍatālataravo 'pyadhunā diśanti</l>
<l>yacchrīphalaṃ ripujanasya mahādbhutaṃ tat||20||</l>
</lg>
<lg type="verse" xml:id="HV_45_21">
<l>ni'sitamāyudhamañjalisaṃpuṭaḥ pulaka eva bhiyā ca tanucchadaḥ|</l>
<l>nanu bhavajjayasādhanamāhave praṇatireva śirastramiha dviṣām||21||</l>
</lg>
<lg type="verse" xml:id="HV_45_22">
<l>kaṇṭhe bhiyā vinihitaḥ karavāla eva</l>
<l>kaṇṭhatratāmupagataḥ śataśaḥ surāṇām|</l>
<l>ālokyatāṃ bhaṭajanena sahastatāla-</l>
<l>hāssphuraddaśanadīdhitimaṇḍalena||22||</l>
</lg>
<lg type="verse" xml:id="HV_45_23">
<l>pṛthvī varāhavapuṣā khagaketanena</l>
<l>yottambhitā phaṇiniketanataḥ kathaṃcit|</l>
<l>sā tarjanītulitavistṛtasaṃniveśā</l>
<l>śakyaṃ vidhātumativelabalairbhavadbhiḥ||23||</l>
</lg>
<lg type="verse" xml:id="HV_45_24">
<l>viśliṣṭadīrghabhujagādhipabhogabandha-</l>
<l>diṅmaṇḍalābhimukhadhāvadanargalāśvām|</l>
<l>śaktāḥ stha kartumavarugṇakhalīnapāśa-</l>
<l>bhītāruṇāṃ taraṇikūvariṇo 'pi saṃsthām||24||</l>
</lg>
<lg type="verse" xml:id="HV_45_25">
<l>vakṣaḥsthalīvigalitairghanagharmavāri-</l>
<l>leśaiḥ samīkajanitairnabhasi sthitānām|</l>
<pb n="621" />
<l>śakyaṃ kṣaṇānmakaramandiraghasmaro 'pi</l>
<l>jvālākulaḥ śamayituṃ vaḍavānalo vaḥ||25||</l>
</lg>
<lg type="verse" xml:id="HV_45_26">
<l>tejasvino 'timahataḥ kvacanāpi nūnaṃ</l>
<l>tīkṣṇe mṛdau ca na vihanyata eva śaktiḥ|</l>
<l>utthāya nāganagarādvaḍavāgninaiva</l>
<l>sārdhaṃ vinirdahati sindhupatiṃ kṣayāgniḥ||26||</l>
</lg>
<lg type="verse" xml:id="HV_45_27">
<l>jvālākalāpakavalīkṛtakūrmaketu-</l>
<l>maurvaṃ kila jvalanāmūrujamāhurāryāḥ|</l>
<l>dagdhārikānānmamuṃ tu raṇaughaśūra-</l>
<l>kopānalaprabhavameva viśālasattāḥ||27||</l>
</lg>
<lg type="verse" xml:id="HV_45_28">
<l>saṃkhyānaśūnyamadhisaṃkhyamakhaṇḍavṛtti</l>
<l>dhairyaṃ parāmṛśati yo bhavatāmidānīm|</l>
<l>ākāśamutkhanati nūnamasāvakhinna-</l>
<l>cetā nakhāṭanikhanitramukhena sadyaḥ||28||</l>
</lg>
<lg type="verse" xml:id="HV_45_29">
<l>dīptārdhacandrakarikarṇaparaśvadhāgra-</l>
<l>pātadvidhākṛtamataṅgajadantadaṇḍe|</l>
<l>avyāhatatrividhapātakṛtātmayodha-</l>
<l>siṃhānukarṣavinipātitatomaraughe||29||</l>
</lg>
<lg type="verse" xml:id="HV_45_30">
<l>cetoharāñcitaviviktadhanurvikalpa-</l>
<l>śikṣāviśeṣaśucisauṣṭhavadhanvicakre|</l>
<pb n="622" />
<l>nānāprakāraphalapuṣpapalāśakalpa-</l>
<l>saṃkalpitapracurasundarabhindipāle||30||</l>
</lg>
<lg type="verse" xml:id="HV_45_31">
<l>suśliṣṭamuṣṭiviniveśasukhagrahāśri-</l>
<l>saṃpannabarhiṇapatatriṇi digdhaśaṅkau|</l>
<l>ākarṣasauṣṭhavasuniṣṭhravītaniṣṭha-</l>
<l>ṭāṃkāracaṇḍaguṇanartitacāpacakre||31||</l>
</lg>
<lg type="verse" xml:id="HV_45_32">
<l>duḥkhaṃ na kiṃcidaparaṃ puruṣatvahāne-</l>
<l>ryuddhe mudhā samudayo 'tra camūcarāṇām|</l>
<l>mārgo 'yameva bhavatāṃ nanu śāntihetu-</l>
<l>ryo 'rerjayaśriya iva kriyate 'varodhaḥ||32|| </l>
</lg>
<p xml:id="HV_45_32p">
(cakkalakam)
</p>
<lg type="verse" xml:id="HV_45_33">
<l>tejasvino na khalu kācidapīha śakti-</l>
<l>rāpnoti kāryakaraṇe kvacanopaghātam|</l>
<l>ekāpi sāsti na śikhā vaḍavānalasya</l>
<l>yā nirdahatyaniśameva na sindhutoyam||33||</l>
</lg>
<lg type="verse" xml:id="HV_45_34">
<l>prāptāmadhiprahanamañcitadohadatvaṃ</l>
<l>senāṃ vidhāya surabharturanuttamāṅgām|</l>
<l>prājyaṃ yaśaḥ pibatu vo bhaṭacakravāla-</l>
<l>mavyāhataṃ paya ivendumarīcigauram||34||</l>
</lg>
<lg type="verse" xml:id="HV_45_35">
<l>ete ta eva nijakuṅkumapaṅkapiṅga-</l>
<l>saṅgrāmarāgavilasatpulakāḥ sthitā vaḥ|</l>
<pb n="623" />
<l>adyāpi kampitapitāmahapuṇḍarīka-</l>
<l>saṃsaktakesaraśikhā iva bāhudaṇḍāḥ||35||</l>
</lg>
<lg type="verse" xml:id="HV_45_36">
<l>saṅgrāmakānanatamālalatāvaliṣu</l>
<l>senākalindatanayājalaveṇikāsu|</l>
<l>saṃvartakālarajanīṣu bhayānakāsu</l>
<l>nistriṃśayaṣṭiṣu kathaṃ bhavatāmanāsthā||36||</l>
</lg>
<lg type="verse" xml:id="HV_45_37">
<l>abhyāgamānmaraṇasaṃbhramataḥ kilāśu</l>
<l>yūyaṃ palāyanaparāyaṇatāmupetāḥ|</l>
<l>taccoṣmaṇā virahitaiḥ pratipannameva</l>
<l>yuṣmābhirityapunaruktamidaṃ kurudhvam||37||</l>
</lg>
<lg type="verse" xml:id="HV_45_38">
<l>saṅgrāmādaribhayaviplutāḥ parāñco nirhrīkā nanu viṣamīkurdhvametām|</l>
<l>vistīrṇāṃ kimiti mudhā kṛtāntalīlāvāhyālīmasurabhaṭā lalāṭabhittim||38||</l>
</lg>
<lg type="verse" xml:id="HV_45_39">
<l>śaureḥ padātaya ime raṇamūrdhni valgu-</l>
<l>vyāvalgitaiḥ kimiti vo na rujanti cetaḥ|</l>
<l>tīkṣṇāgratuṇḍavihagādhipakaṅkavaktra-</l>
<l>līloddhṛtāsuraparābhavaśalyakalpāḥ||39||</l>
</lg>
<lg type="verse" xml:id="HV_45_40">
<l>līlāgṛhītakuṭilendukalā kuśāgra-</l>
<l>saṃruddhakumbhataṭadiggajavāhikābhiḥ|</l>
<pb n="624" />
<l>ākampitatribhuvanā tarasā vihāra-</l>
<l>helā suraiḥ sabhayavismayamīkṣitā vaḥ||40||</l>
</lg>
<lg type="verse" xml:id="HV_45_41">
<l>helāvinirdhutarajaḥ sumanaḥpratāna-</l>
<l>paryākulākulaśilīmukhacakravāle|</l>
<l>saṅgrāmakānanatale 'tra bhavadbhireva</l>
<l>bhagnā gadāśu haricandanaśākhivallī||41||</l>
</lg>
<lg type="verse" xml:id="HV_45_42">
<l>ullāsi dūrataramaskhalitatvamāpta-</l>
<l>mullaṅghitākhilajagatpratibandhaśūnyam|</l>
<l>ślāghyaṃ durāvatarayā bhujaśālināṃ hi</l>
<l>pūrvaṃ yaśastadanu visphuratīha tejaḥ||42||</l>
</lg>
<lg type="verse" xml:id="HV_45_43">
<l>avarugṇakambumaṇihāramekhalaṃ nakhakoṭipāṭitakapolamaṇḍalam|</l>
<l>patināśaduḥkhamacirādvijṛmbhatāṃ suratāyamānamasurāriyoṣitām||43||</l>
</lg>
<lg type="verse" xml:id="HV_45_44">
<l>avaśyamāyodhanamūrdhni dhūrjaṭermayā jitasya pramathapramāthinā|</l>
<l>dhvajāgrasaṃvellitakṛṣṇacāmarā vimuktakeśīva purī vibhāvyate||44||</l>
</lg>
<lg type="verse" xml:id="HV_45_45">
<l>paśyatyamandakaraghātavimūḍharakta-</l>
<l>śyāmacchavi stanayugaṃ mayi baddhakope|</l>
<l>śatrustriyāḥ parijano na cirātpinaddha-</l>
<l>vyālīnakañcukamivāhitadīnadṛṣṭiḥ||45||</l>
</lg>
<lg type="verse" xml:id="HV_45_46">
<l>ānandaśūnyahṛdayatvamupeyuṣīṇā-</l>
<l>mīrṣyāparigrahavinākṛtamānasānām|</l>
<l>viṣyandatāmaniśamārtijameva bāṣpa-</l>
<l>toyaṃ bhaṭā bhavadarātinitambinīnām||46||</l>
</lg>
<lg type="verse" xml:id="HV_45_47">
<l>śobhābhaṅgādānakṛdvo mahārghe yeyaṃ śliṣṭā śyāmikā śauryaratne|</l>
<l>saṅgrāmorvīvidravākhyā kṛpāṇapre"khaddhārāvāribhiḥ kṣālyatāṃ sā||47||</l>
</lg>
<pb n="625" />
<lg type="verse" xml:id="HV_45_48">
<l>yāvanna saṃyugayugāntasahasraraśmi-</l>
<l>reṣo 'stameti karavālakaraiḥ karālaḥ|</l>
<l>tāvadbhavadbhirayaśastimirairaruddha</l>
<l>ullaṅghyatāṃ laghutaraṃ raṇaśauṇḍamārgaḥ||48||</l>
</lg>
<lg type="verse" xml:id="HV_45_49">
<l>vidhyantyaṅgamamūryathā smitaruco muktā raṇaprekṣakai-</l>
<l>rnaivaṃ pattriparamparā kaṭuraṇatkodaṇḍakhaṇḍacyutāḥ|</l>
<l>saṃprastautyayaśo yathā ca nitarāmandhaṃ tamaścakṣuṣo-</l>
<l>rnaivaṃ vājikhurāgrakhaṇḍitaraṇakṣoṇīsamutthaṃ rajaḥ||49||</l>
</lg>
<lg type="verse" xml:id="HV_45_50">
<l>vārtābhaṅgaḥ prathayati yathā mūrchanāmindriyāṇāṃ</l>
<l>sāndro 'pyevaṃ na khalu subhaṭaprerito 'straprahāraḥ|</l>
<l>tyaktāḥ prāṇairbhṛśamaśucitāṃ naivamāyānti kāyā</l>
<l>yadvadvrīḍāṃ guṇamaṇikhaniṃ laṅghayanto laghīyaḥ||50||</l>
</lg>
<lg type="verse" xml:id="HV_45_51">
<l>ādyāpyetāsu gandhadviradakulanagoddaṇḍagaṇḍopalebhyo</l>
<l>niryāntīṣu pralīnabhramaraśitisarojanmakhaṇḍāsvakhaṇḍam|</l>
<l>dānāmbhonimnagāsu prakaṭitavikaṭāsaktayo vaḥ kṛpāṇāḥ</l>
<l>kurvantūdvṛttakṛṣṇoragakulavalanāḍambarāṇāṃ viḍambam||51||</l>
</lg>
<lg type="verse" xml:id="HV_45_52">
<l>ityutsāhasamṛddhisāgarapayaḥ pālīmṛgāṅkaprabhāṃ</l>
<l>krūrāmarṣakṛśānudīpanadaśākalpāntavātāvalīm|</l>
<l>śrutvā daityapateḥ parākramaguṇodārāgryagurvīṃ giraṃ</l>
<l>te bhūyo 'pyasurāḥ surāhavavipaddīkṣāsu dākṣyaṃ dadhuḥ||52||</l>
</lg>
<lg type="verse" xml:id="HV_45_53">
<l>glānigrastagajaṃ jitograturagaṃ sīdatpadātivrajaṃ</l>
<l>mandasyandanacāramasrasaritāṃ pūraiḥ pariplāvitam|</l>
<pb n="626" />
<l>māyākovidadaityamuṣṭinipatatsvarvāsisarvāyudhaṃ</l>
<l>yodhairdaityapaterakāri karuṇāsvādānabhijñairmṛdham||53||</l>
</lg>
<lg type="verse" xml:id="HV_45_54">
<l>krandatsaṃkrandanānāṃ pramathamathanakṛnmattadaityādhipānāṃ</l>
<l>vidrāṇairāvaṇānāmaśaraṇavaruṇārabdhadiksaṃgrahāṇām|</l>
<l>glānigrāhigrahāṇāṃ gahanaraṇadharāniścaratkhecarāṇāṃ</l>
<l>sainyaṃ dainyātsurāṇāmaniśamaśaraṇaṃ daityacakreṇa cakre||54||</l>
</lg>
<lg type="verse" xml:id="HV_45_55">
<l>pīlūnāṃ khaḍgalūnairbahu bahumakaraiḥ kīrṇamantaḥkaraughai-</l>
<l>rvāhānāṃ śastraghātasthapuṭitavapuṣāṃ nakravadvyāptamaṅgaiḥ|</l>
<l>labdhāsthaiḥ sthūlamatsyairiva hatapatitairyuddhabhājāṃ bhujaughai-</l>
<l>rasrasrotasvinīnāmajani kulamathākuṇṭhakaṃ kaṇṭhadadhnam||55||</l>
</lg>
<lg type="verse" xml:id="HV_45_56">
<l>udbhūteṣu kabandhakaṇṭhakuharābhogādbhareṇāsṛjā-</l>
<l>mutpīḍeṣvatha padmarāgamusalasthūlākṛtispardhiṣu|</l>
<l>bibhrāṇā bhramivibhramaṃ bhṛtamahāyūthā vihaṃgāvalī</l>
<l>līlollāsitakālarātripṛthulacchattrākṛtiṃ prākarot||56||</l>
</lg>
<lg type="verse" xml:id="HV_45_57">
<l>kravyāśiniṣkuśitakuñjarakukṣikūpa-</l>
<l>nirmagnaniryadatanūdbhavaviddhasiddham|</l>
<l>digdantikumbhataṭadaghnabhaṭāsrakulyā-</l>
<l>garbhabruḍadvibudhamāhavavartma jajñe||57||</l>
</lg>
<lg type="verse" xml:id="HV_45_58">
<l>itthaṃ nirmathya daityādhipadhutavibudhānīkinīkinīnaikapāta-</l>
<l>prāptaprauḍhāvasādānatasuraśikharikliṣṭaratnāṅgaśṛṅge|</l>
<pb n="627" />
<l>jāte durjātajanmajvaravidhuragaṇagrāmakāme prakāmaṃ</l>
<l>saṅgrāme 'tyugramugrālikabhuvi bhṛkuṭiḥ kūṭabandhaṃ</l>
<l>babandha||58||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye subhaṭasaṃdīpanaṃ nāma
pañcacatvāriṃśaḥ sargaḥ|
</p>
</div>
<div n="46" type="chapter">
<p>
ṣaṭcatvāriṃśaḥ sargaḥ|
</p>
<lg type="verse" xml:id="HV_46_1">
<l>sakālakūṭaṃ vahatīva yo galaṃ kalindakanyāsahitaṃ sahāryayā|</l>
<l>surasravantyāśca jalaṃ samīrayankaliṃdakanyāsahitaṃ sahāryayā||1||</l>
</lg>
<lg type="verse" xml:id="HV_46_2">
<l>ravibimbamivābhiniryadaṃśucchuritākāśamathāmunā raṇāgre|</l>
<l>dhanurācakṛṣe ripukṣayāya sphuṭaṭaṅkāracitāṃ śriyaṃ dadhānam||2|| </l>
</lg>
<p xml:id="HV_46_2p">
(yugalakam)
</p>
<lg type="verse" xml:id="HV_46_3">
<l>so 'bhramadvitatakārmuko raṇe mānaśevadhirudāravājibhiḥ|</l>
<l>taccharaiśca girirarkatejasāmānaśe 'vadhirudāravājibhiḥ||3||</l>
</lg>
<lg type="verse" xml:id="HV_46_4">
<l>kṣayārkavaivasvatakālavahnibhiḥ kathaiva kā saṃharaṇakramodyataiḥ|</l>
<l>babhūva nātmāpyupamānamāhave durāsadatvena kapālamālinaḥ||4||</l>
</lg>
<lg type="verse" xml:id="HV_46_5">
<l>gaṇasenayā pratidiśaṃ tarasā prathamānayā sasmamayā ca tatam|</l>
<l>abhayaṃ surāripṛtanā samiti prathamānayā samamayācata tam||5||</l>
</lg>
<pb n="628" />
<lg type="verse" xml:id="HV_46_6">
<l>raṇavartma himādrijāpatāvavateruṣyatha maṅgalecchayā|</l>
<l>surasadmabhuveva rambhaya rucirākhaṇḍalayajñayā jage||6||</l>
</lg>
<lg type="verse" xml:id="HV_46_7">
<l>śaśilekhayā śirasi yasya mugdhayā na vaśasya mānasamaraṃsta naddhayā|</l>
<l>tamavāpya vairipṛtanā nanāśa sā navaṃśasyamānasamaraṃ stanaddhayā||7||</l>
</lg>
<lg type="verse" xml:id="HV_46_8">
<l>viṣyandisāndrarudhirāruṇadhāturāga-</l>
<l>raktāni tasya viśikhairviśikāsanāstaiḥ|</l>
<l>kṛttānyaloṭhiṣata daityaśirāṃsi gaṇḍa-</l>
<l>śailaśriyaṃ dadhati kāñcanaśailaśṛṅge||8||</l>
</lg>
<lg type="verse" xml:id="HV_46_9">
<l>natalokahitakriyāsamānānavamā yasya titāṃsatāṃ sadastraḥ|</l>
<l>yudhi śaktimasau dviṣāṃ sma hartuṃ navamāyasyati tāṃ satāṃ sadastraḥ||9||</l>
</lg>
<lg type="verse" xml:id="HV_46_10">
<l>turagakhuraśikhānipātapiṣṭatridaśamahīdranitambadhūlipuñjaiḥ|</l>
<l>kapiśabalamathāmarāricakraṃ sphuṭamiva jāmbavadṛkṣasainyamāsīt||10||</l>
</lg>
<lg type="verse" xml:id="HV_46_11">
<l>senābhirasyākriyatāricakramahāsamājāvaniśaṃ sitābhiḥ|</l>
<l>yaśaśchaṭābhirdadhato 'tha lakṣmīṃ mahāsamājāvaniśaṃsitābhiḥ||11||</l>
</lg>
<pb n="629" />
<lg type="verse" xml:id="HV_46_12">
<l>sasṛje śaravṛṣṭirandhakādyairditijaistatra vicitrahemapuṅkhā|</l>
<l>vimukhīkriyate sma sā patantī paṭuhuṃkāraravaiḥ svayaṃprabheṇa||12||</l>
</lg>
<lg type="verse" xml:id="HV_46_13">
<l>gīrvāṇavṛndamasurānadhisaṃyugorvi-</l>
<l>nāśakrameṇa samamardayataḥ samāyan|</l>
<l>matto mataṅgaja ivāśu sarojakhaṇḍa-</l>
<l>nāśakrameṇa sa mamarda yataḥ samāyān||13||</l>
</lg>
<lg type="verse" xml:id="HV_46_14">
<l>tadguptyai raṇabhuvi nandiṣeṇamukhyā daityendraṃ pratimumucurmahāstravṛṣṭīḥ|</l>
<l>śṛṅgīvātanukuliśāśribhinnasaṃdhistābhiḥ sa drutamatha bhaṅguratvamāpat||14||</l>
</lg>
<lg type="verse" xml:id="HV_46_15">
<l>yudhi bhānnihatena vairiṇā sa hi ḍimbena jaṭāsurājitaḥ|</l>
<l>atha bhīma ivābhyayuṅkta tānsahiḍimbena jaṭāsurājitaḥ||15||</l>
</lg>
<lg type="verse" xml:id="HV_46_16">
<l>ājaghnuratrāvasare 'tha daityagaṇādhipāḥ saṃgararāgabhājaḥ|</l>
<l>kodaṇḍasaṃvartakameghacakrakreṃkāragarjāravapūritāśāḥ||16||</l>
</lg>
<lg type="verse" xml:id="HV_46_17">
<l>jaghāna tāṃstridivabhido 'ripauruṣaṃ sa hāravānakalayato 'vadhānataḥ|</l>
<l>jigāya ca stanitamathāmbuvāhināṃ sahāravānakalayato 'vadhānataḥ||17||</l>
</lg>
<pb n="630" />
<lg type="verse" xml:id="HV_46_18">
<l>śriyamāpa sa candraśālikāntāṃ ciramāsevitabhasmapāṇḍurāṃ saḥ|</l>
<l>sphuṭasaudhatalasthitāṃ tadānīṃ dadhadayodhanavartivīkṣitaśrīḥ||18||</l>
</lg>
<lg type="verse" xml:id="HV_46_19">
<l>nijaghāna nāsuravarūthinīṃ javānna batāyamānaki raṇaṃ samāśritām|</l>
<l>śriyamasya śūlamatanocca saṃdadhannavatāyamānakiraṇaṃ samāśritām||19||</l>
</lg>
<lg type="verse" xml:id="HV_46_20">
<l>śeṣaḥ kimeṣa na kimasya phaṇāsahasra-</l>
<l>mālokyate himagirirnanu niścalaḥ kim|</l>
<l>ityāhavābhimukhabhindukalāvataṃsa-</l>
<l>māyāntamīkṣya samaśerata daityayodhāḥ||20||</l>
</lg>
<lg type="verse" xml:id="HV_46_21">
<l>raṇamūrdhni vicitraśastrajālairvyadhamandānavasādino 'bhiyātān|</l>
<l>pramathā rabhasena yudhyamānā vyadhamandānavasādino bhiyā tān||21||</l>
</lg>
<lg type="verse" xml:id="HV_46_22">
<l>ghaṭitaparikaro 'tha nālikābhiḥ prakaṭitavistṛtakālakhaṇḍanābhiḥ|</l>
<l>divasa iva nipatya gṛdhracakrairyudhi pidadhe mṛtavigrahaḥ sa teṣām||22||</l>
</lg>
<lg type="verse" xml:id="HV_46_23">
<l>sa prāṃśurojasyasurānsma hantuṃ na hastirodhī yatate yave 'gāt|</l>
<l>senārajobhiḥ samare ca tasminnahastirodhīyata tena vegāt||23||</l>
</lg>
<lg type="verse" xml:id="HV_46_24">
<l>surāribāṇairatha hanyamānastadā cakampe na mṛgāṅkamauliḥ|</l>
<l>bhujaṃgabhīmaiḥ kṣubhitāmburāśestaraṅgabhaṅgairiva tīraśailaḥ||24||</l>
</lg>
<pb n="631" />
<lg type="verse" xml:id="HV_46_25">
<l>sa surayuvatibhirmṛdhe vivalgannavaśavalannayanābhirabhramābhiḥ|</l>
<l>vidadhadasakṛdaikṣyata svakāntyā navaśabalaṃ nayanābhirabhramābhiḥ||25||</l>
</lg>
<lg type="verse" xml:id="HV_46_26">
<l>vakṣaḥ śilāhanamatheṣubhirullilekha</l>
<l>tasyāndhako 'dhiraṇasindhu vivartamānaḥ|</l>
<l>śṛṅgāgrakoṭibhiradhokṣajabāhuyantra-</l>
<l>mandīracakramiva mandarabhūdharendraḥ||26||</l>
</lg>
<lg type="verse" xml:id="HV_46_27">
<l>abhāji sakreṅkitamasya kārmukaṃ namatsareṇāvahitasya sādinaḥ|</l>
<l>raṇe pṛṣatkānkirato 'tha śaṃbhunā na matsareṇāvahitasya sādinaḥ||27||</l>
</lg>
<lg type="verse" xml:id="HV_46_28">
<l>taṃ jaghāna ripumattakāśinīvaktrapaṅkajavanakṣapākṛtā|</l>
<l>ardhacandraviśikhena dānavo maṇḍalīkṛtadhanuścyutena saḥ||28||</l>
</lg>
<lg type="verse" xml:id="HV_46_29">
<l>kīrtiṣvavasthitamanā bhāydo bhuvātha</l>
<l>sadyogajāsu ravadhūnitayā samāṃsaḥ|</l>
<l>kīrtiśriyā samuditaḥ samare cacāra</l>
<l>sadyo 'gajāsuravadhūnitayāsamāṃ saḥ||29||</l>
</lg>
<lg type="verse" xml:id="HV_46_30">
<l>prahlādādibhiratha sainyabhaṅgamājau paśyadbhistvaritamupetya daityanāthaiḥ|</l>
<l>jaghne sa triśikhakṛpāṇabāṇavṛṣṭyā kālābhrairiva śikharī sadhoragarjaiḥ||30||</l>
</lg>
<lg type="verse" xml:id="HV_46_31">
<l>raṇabhuvamajito 'vatīrya dhāmnā samaravi mardanatāṃ tatāṃ tadāpat|</l>
<l>tridaśagirirapi smarārisenāsamaravimardanatāntatāṃ tadāpat||31||</l>
</lg>
<pb n="632" />
<lg type="verse" xml:id="HV_46_32">
<l>prasṛtavahniśikhāsaralāṅguliṃ sa yamahastamivātha śilīmukham|</l>
<l>yudhi sasarja ruṣā suravidviṣe sa vapurasya nināya kabandhatām||32||</l>
</lg>
<lg type="verse" xml:id="HV_46_33">
<l>sa guṇai raṇeṣvapi yaśaḥpaṭaṃ tato 'mṛduvāyaseṣu samado rasaṃ gataḥ|</l>
<l>rucimāndhanurmukharayandviṣañcamūmṛduvāya seṣu samadorasaṅgataḥ||33||</l>
</lg>
<lg type="verse" xml:id="HV_46_34">
<l>ekatra tridaśagaṇairabhidrutānāmanyatra pramathabalaiśca dānavānām|</l>
<l>kīrtyaivāhavabhuvamujjhatāmaśeṣāṃ paryāptā daśa kakubho 'pi no babhūvuḥ||34||</l>
</lg>
<lg type="verse" xml:id="HV_46_35">
<l>nākadviṣāmatha gaṇaṃ yudhi cakṛvāṃsa-</l>
<l>māyāsabhājamahitāntakaraṃhasaṃ tam|</l>
<l>tuṣṭāva sāmbarasadāṃ muditāvarugṇa-</l>
<l>māyā sabhājamahitāntakaraṃ hasantam||35||</l>
</lg>
<lg type="verse" xml:id="HV_46_36">
<l>daityānīkeṣvāyasasaṃnāhanipātādākarṇyoccaistārakhaṇatkāramasīnām|</l>
<l>sasmāraugho nākasadāṃ parvatapālīpakṣacchedakrūravirūkṣadhvanitānām||36||</l>
</lg>
<lg type="verse" xml:id="HV_46_37">
<l>sa mānayāmāsa dṛśāsamānayā samānayā saṃyati bhāsamānayā|</l>
<l>samānayādreḥ sutayāsamānayā samānayāto 'virahaṃ samānayā||37||</l>
</lg>
<pb n="633" />
<lg type="verse" xml:id="HV_46_38">
<l>ditijasamitināyakena tasminnatha raṇavāsagṛhe viluptamānā|</l>
<l>kusumaśararipoḥ priyeva bhejenavanakharājividāritorudaṇḍā||38||</l>
</lg>
<lg type="verse" xml:id="HV_46_39">
<l>sa mānasīmāttasamānasīmā sindhorvidhāyārijanasya pīḍām|</l>
<l>hasanniveśaṃ sahasanniveśaṃ sphuratkapolāmalakāntirasthāt||39||</l>
</lg>
<lg type="verse" xml:id="HV_46_40">
<l>nirāsa taṃ bāṇagaṇairgaṇādhipastato 'sya tenāpratimena karmaṇā|</l>
<l>jagāma vailakṣyagṛhītatanmukhatviṣeva sārdhaṃ paripāṇḍutāṃ yaśaḥ||40||</l>
</lg>
<lg type="verse" xml:id="HV_46_41">
<l>akṛta yudh ivināyako vidviṣāṃ na ca kmatanutāpadāvaṃ citam|</l>
<l>mṛtamamaravadhūḥ śritā vibhramānacakamata nūtāpadā vañcitam||41||</l>
</lg>
<lg type="verse" xml:id="HV_46_42">
<l>bhogīndrabhogāyatabaddhaśobhapraveṣṭanābhiḥ sa raṇājirorvyām|</l>
<l>vyarājata kṣīrasamudramanthasarambhasajjīkṛtamandaraśrīḥ||42||</l>
</lg>
<lg type="verse" xml:id="HV_46_43">
<l>mukhaśriyaṃ bibhradasau vinirjitasvaruṃ tu dantena samānanāgatām|</l>
<l>jaghāna meghānvyatipetivānraṇe svaruṃtudaṃ tena samānanā gatām||43||</l>
</lg>
<lg type="verse" xml:id="HV_46_44">
<l>stamberamā vinihitāñcitacīnapiṣṭa-</l>
<l>vispaṣṭapāṭalimasaṃbhṛtakumbhaśobhāḥ|</l>
<pb n="634" />
<l>saṃbhāvitāḥ pradhanamūrdhni dadhurmadāmbhaḥ-</l>
<l>saṃbhāriṇo gaṇapateḥ parivāralīlām||44||</l>
</lg>
<lg type="verse" xml:id="HV_46_45">
<l>kathamapi sānakapaṭahā raṇabhūmīḥ prāpya varcasā na kapaṭahā|</l>
<l>sthagitāśo 'bhanagaṇḍaṃ druhiṇasya dadhanmukhaṃ sa śobhanagaṇḍam||45||</l>
</lg>
<lg type="verse" xml:id="HV_46_46">
<l>vyacarattarasātha ṣaṇmukho yudhi śaktyobhayarūpayā śritaḥ|</l>
<l>asamārcirivāhutīrvahansphuṭasaṃpannavaṣaṭpadāḥ srajaḥ||46||</l>
</lg>
<lg type="verse" xml:id="HV_46_47">
<l>surayuvatijanasya tatra nānāsurabhidi vibhramadakṣatāmalāsīt|</l>
<l>śriyamatanuyaśaśca tasya śrubhraṃ surabhi divi bhramadakṣatāmalāsīt||47||</l>
</lg>
<lg type="verse" xml:id="HV_46_48">
<l>saṃvartameghamalinā dadhato 'tha taikṣṇya-</l>
<l>makṣuṇṇapāṭavajuṣaḥ pratipakṣabhede|</l>
<l>tasyodaghāniṣata daityabhaṭāḥ kṛpāṇa-</l>
<l>paṭṭāśca gāḍhaparivāragaṇāḥ svasainyaiḥ||48||</l>
</lg>
<lg type="verse" xml:id="HV_46_49">
<l>raṇāṅganorvīṃ dadhadāhitonmadadvipakṣayo dhāma sa kṛttadānavaiḥ|</l>
<l>cakara bāṇairbahulāsutaḥ skhaladvipakṣayodhāmasakṛttadā navaiḥ||49||</l>
</lg>
<lg type="verse" xml:id="HV_46_50">
<l>niḥśeṣāṃ sakanakakambunetraśobhaḥ śaṅgrāmāvanikalaśīṃ viloḍya śatroḥ|</l>
<l>rīḍhābhiḥ prakaṭitasāra eka uccairvaiśākhaḥ sapadi babhūva bāhudaṇḍaḥ||50||</l>
</lg>
<pb n="635" />
<lg type="verse" xml:id="HV_46_51">
<l>daityānahimahima himataro 'ddhā roddhā dalayati yatibhayatdṛdyaḥ|</l>
<l>tdṛdyaḥ sa jagati gatitdṛdasaṃkhye saṃkhye kṛtaratiratigururāsīt||51||</l>
</lg>
<lg type="verse" xml:id="HV_46_52">
<l>mahājigoṣṭhīpratibaddhasauṣṭhavairvidagdhalokairiva karṇaśālibhiḥ|</l>
<l>tadāhave satkavikāvyapāyibhirdadhe mukhaśrīḥ pṛtanāturaṅgamaiḥ||52||</l>
</lg>
<lg type="verse" xml:id="HV_46_53">
<l>sa senayā jaganmanomṛdurvaśīkayā jitaḥ|</l>
<l>aviskhalaṃstadā ruṣāmṛdurvaśī kayājitaḥ||53||</l>
</lg>
<lg type="verse" xml:id="HV_46_54">
<l>gurumuṣṭighātaparipīḍitaṃ javādvinipātya vṛtramatha kuñjarānanaḥ|</l>
<l>paraśuprahāravikaṭavraṇorasaṃ sa sahasramāyamakarotparāṅmukham||54||</l>
</lg>
<lg type="verse" xml:id="HV_46_55">
<l>kedārayantaṃ samadantamālamarātilokaṃ śaralāṅgalānām|</l>
<l>ke dārayantaṃ samadaṃ tamālanīlaṃ hariṃ jetumalaṃ babhūvuḥ||55||</l>
</lg>
<lg type="verse" xml:id="HV_46_56">
<l>savisarāsurasāravasāsave suravaro viarāsurasāsravaḥ|</l>
<l>sa varavīravasāvuruvairisūravasare virasaṃ virarāsa saḥ||56||</l>
</lg>
<p xml:id="HV_46_56p">(tryakṣaraḥ)</p>
<lg type="verse" xml:id="HV_46_57">
<l>maṇiśatakarabhāsurāṅganānāṃ ditijacamūghaṭamānasaṃsadaṃ saḥ|</l>
<l>akṛta ca samaraṃ surāṅganānāmatanu dadhacchucimānasaṃ sadaṃsaḥ||57||</l>
</lg>
<pb n="636" />
<lg type="verse" xml:id="HV_46_58">
<l>jetā vegāṃstīvrabhā vāyavīyānvṛtrarāterbaddhabhāvā yavīyān|</l>
<l>śrutvātdṛṣyattatra cāṇūrapīḍāḥ prākkartāsau dṛptacāṇūrapīḍāḥ||58||</l>
</lg>
<lg type="verse" xml:id="HV_46_59">
<l>bhātyākāśaśyāmale yasya dehe vāsaśchāyā sannavā pītaraṅgā|</l>
<l>paryaṣkāri dvārikā yena pūrvaṃ nānāharmyāsannavāpītaraṅgā||59||</l>
</lg>
<lg type="verse" xml:id="HV_46_60">
<l>raṇe natā yena riporvarūthinī sahāsamāsannavadhe 'nukampitā|</l>
<l>śaśaṃsa yaḥ sīriṇamahavakriyāsahāsamāsannavadhenukaṃ pitā||60||</l>
</lg>
<lg type="verse" xml:id="HV_46_61">
<l>saṃpratyarātipṛtanāḥ sahasā vijitya</l>
<l>tā rakṣa vīra samare cakitāḥ samāyāḥ|</l>
<l>ityarthivāgbhirajahātsa tu tāstatīrna</l>
<l>tārakṣavīrasamarecakitāḥ samāyāḥ||61||</l>
</lg>
<lg type="verse" xml:id="HV_46_62">
<l>vahati karatalena baddharāgaṃ raṇadali tāmarasaṃ ca yaḥ sahāsam|</l>
<l>yudhi mayatanayo 'munā nijaghne raṇadalitāmarasaṃcayaḥ sahāsam||62||</l>
</lg>
<lg type="verse" xml:id="HV_46_63">
<l>nākaukasāṃ vidadhatīḥ pṛtanāstadānīṃ</l>
<l>vyāpāryamāṇakaravālalatā nikṛttāḥ|</l>
<pb n="637" />
<l>senāḥ śarairdanubhuvo 'nugato balena</l>
<l>vyāpāryamāṇakaravālalatā nikṛttāḥ||63||</l>
</lg>
<lg type="verse" xml:id="HV_46_64">
<l>diśi diśi śamayadbhirdūramanvīyamānaṃ</l>
<l>divasakaramarīṇāṃ cāmarairvījyamānam|</l>
<l>samiti ripugaṇo 'nyairnātisaṃrambhavegā-</l>
<l>diva sakaramarīṇā cāmarairvījyamānam||64||</l>
</lg>
<lg type="verse" xml:id="HV_46_65">
<l>sthitavati tatra goptari bhaṭaistridaśāṅganābjinī-</l>
<l>savitari tuṅgatodayamanekaparājayorjitāḥ|</l>
<l>ditijagaṇasya bhītimatidurdharatāṃ dahau kriyāḥ</l>
<l>sa vitarituṃ gato 'dayamanekaparājayorjitāḥ||65||</l>
</lg>
<lg type="verse" xml:id="HV_46_66">
<l>bibhradbhujau muraripuḥ pratipakṣabhānu-</l>
<l>rāhū tadā navacamūravadhūyamānāḥ|</l>
<l>āśiśvasatsumanasāṃ pṛtanāścamūbhi-</l>
<l>rāhūtadānavacamūravadhūyamānāḥ||66||</l>
</lg>
<pb n="638" />
<lg type="verse" xml:id="HV_46_67">
<l>tridivavartma ghaṭitānsahasāhitakampayā</l>
<l>samadanāgamatayā tarasā rathino dadhau|</l>
<l>raṇamayagahane valinā ruruce śriyā</l>
<l>samadanāgamatayātarasārathinodadhau||67||</l>
</lg>
<lg type="verse" xml:id="HV_46_68">
<l>puropavanapaddhatīrvasatirambarastrīśriyā-</l>
<l>madhūnitarasāpapāvanatamānasānuttamāḥ|</l>
<l>pravi'sya ca ratotsukā navatamālavalligṛhaṃ</l>
<l>madhūnī tarasā papāvanatamānasānuttamāḥ||68||</l>
</lg>
<lg type="verse" xml:id="HV_46_69">
<l>sa saṃyati patattriṇāṃ nijarucārikāntīrjaya-</l>
<l>nnamandarasamāṃsadorjitamadaḥ samāyojayan|</l>
<l>vyathāmagamaduddhato ditijamaṇḍalaṃ mṛtyunā</l>
<l>namandarasamāṃsadorjitamadaḥ samāyojayan||69||</l>
</lg>
<lg type="verse" xml:id="HV_46_70">
<l>diśi diśi vīrabhadra ucitānniveśya pṛtanābhaṭānvidalaya-</l>
<l>npramathanavastuto 'tra samatāsakhedamakarodarātigajavān|</l>
<l>vigalitasaṃprahārarabhasaṃ dadhānamamarārisainyamatanu</l>
<l>pramathanavastutotrasamatāsakhedamakaro darātigajavān||70||</l>
</lg>
<lg type="verse" xml:id="HV_46_71">
<l>saśrīmānamṛdurnisargagahane darpānnikṛttadviṣo</l>
<l>vaṃśyaścāruyaśastadā dadhadadhaḥ sadyo hṛtaśrīripoḥ|</l>
<l>dattārgho nayamārgagocaraguṇaḥ puṣṭībhavanmāraṇe</l>
<l>sevānamralasatkarāñjalipuṭairvītāriśaṅkaṃ suraiḥ||71||</l>
</lg>
<pb n="639" />
<lg type="verse" xml:id="HV_46_72">
<l>itthaṃ durdharadarpadordrumatayā mṛdnaṃścamūrātatā</l>
<l>bhāsvānsānumati kṣapā iva tadā sūdāraśobhānugaḥ|</l>
<l>ṭāṃkārairvyathitārisaṃhati dhanurvratyā (rvrātā)ttakīrtī raṇe</l>
<l>yatnāsañjitaśiñjinīkasaraṭaḥ kāmaṃ tamavyaṃsayat||72||</l>
</lg>
<p xml:id="HV_46_72p">(yugalakam)</p>
<lg type="verse" xml:id="HV_46_72x">
<l>"śrīdurgadattavaṃśyaḥ sahṛdayagoṣṭhīrasena lalitāṅkam|</l>
<l>idamamṛtabhānusūnurvyadhatta ratnākaraḥ kāvyam||"</l>
</lg>
<p xml:id="HV_46_72xp">(ityetadutthāryā)</p>
<lg type="verse" xml:id="HV_46_73">
<l>āsanraṇe vidalitāḥ kariṇā yaśāṃsi</l>
<l>mandā radā mahati bhīrucite 'napete|</l>
<l>rāgāmbudhau muditadevavadhūkṛtābhi-</l>
<l>rmandāradāmahatibhī rucitena pete||73||</l>
</lg>
<lg type="verse" xml:id="HV_46_74">
<l>raṇabhuvamadhunā jayāśaṃsayā dordrumālambano dārayanvidviṣo 'tyūrjitā</l>
<l>nanu vikaśalitāpadosannayā saṃgarakṣobhayā nuttamoheti bhīrūḍhayā|</l>
<l>nanu vikaśalitāpadosannayāsaṃgarakṣobhayā nuttamohetibhīrūḍhayā</l>
<l>kimiva bata bhiyetibherīravairabhyadhāyīva koṇāhatiprastutairyudbhuvā||74|| </l>
</lg>
<p xml:id="HV_46_74p">
(caṇḍavṛṣṭiprapātadaṇḍakena garbhayamakam)
</p>
<lg type="verse" xml:id="HV_46_75">
<l>itthaṃ vīrāhatasuracamūrdattahastāvalamba-</l>
<l>svargārohipramuditabhaṭāstasya nākārisainyaiḥ|</l>
<l>ścyotaddānāsavasarabhasāpānalolālimālā-</l>
<l>sāndracchāyāsitamukhapaṭoddāmadikkuñjaraśrīḥ||75||</l>
</lg>
<lg type="verse" xml:id="HV_46_76">
<l>nānādhutyāgapakṣe sabharasarabhasakṣepagatyā dhunānā</l>
<l>nādāsaktāraṇatrāviralabalaravitrāṇaraktā sadānā|</l>
<l>nādhāvatsādipakṣetarasarasaratakṣepaditsāvadhānā</l>
<l>nāhāsaktārirugbhīmudasarasadamugbhīruriktā sahānā||76||</l>
</lg>
<p xml:id="HV_46_76p">(sragdharayānulomapratilomābhyāṃ cakracatuṣṭayam)</p>
<lg type="verse" xml:id="HV_46_77">
<pb n="640" />
<l>tāvacca śaṃbhubhṛkuṭī nibhṛtaikamukhyā</l>
<l>saṅgrāmakānanakarālatamālavallyā|</l>
<l>cāmuṇḍayā vikaṭavikramasindhuvīcyā</l>
<l>prāstāvi daityadalane yudhi ko 'pi kopaḥ||77||</l>
</lg>
<lg type="verse" xml:id="HV_46_78">
<l>vigalitadānavasārthaṃ bhayaśuṣkakarīndrakaraṭadānavasārtham|</l>
<l>cakre 'ndhitāndhakabalaṃ tayā samīkaṃ yamasya bāhukavalam||78||</l>
</lg>
<lg type="verse" xml:id="HV_46_79">
<l>caṇḍīdordaṇḍacaṇḍaprasarasarabhasottambhitāstraprabandha-</l>
<l>vyāpārāpārasīdadditidanutanujānīkasaṃkīrṇamadhyā|</l>
<l>jajñe sā tatkṣaṇena kṣatajanadanadīmagnasūdvignalagna-</l>
<l>prāṃ'sustamberamāśvā samaravasumatī krīḍanaṃ kārarātryāḥ||79||</l>
</lg>
<lg type="verse" xml:id="HV_46_80">
<l>sārāviṣṭābhisārā janitatatanijakrodhadīprāvasārā</l>
<l>sārāvaprāsiśūrāharaharaṇarahaḥ svargakanyā viśālāḥ|</l>
<l>śālāvinyāyakaśrīranamamamanaravrātayuktā samāsā</l>
<l>sāmāsaktā yadāsīdamataśatapadacchedavṛṣṭāvirāsā||80||</l>
</lg>
<p>(ṣoḍaśadalapadmabandhaḥ)</p>
<lg type="verse" xml:id="HV_46_81">
<l>ratnādrau caṇḍikāyā vikaṭakarikaṭāṭṭālakuṭṭākakoṭi-</l>
<l>truṭyaṭṭāṃkāriṭaṅkakrakacakarakarārāvagurvī raṇorvī|</l>
<l>pre"khatkhaḍgāgrakṛttaprakaṭabhaṭaśiraḥ pīvaraskandhacakra-</l>
<l>krīḍānyañcatkabandhakramavidhuradharādhāribandhā tadābhūt||81||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye icaṇḍikāsamarākṣepo nāma
ṣaṭcatvāriṃśaḥ sargaḥ|
</p>
</div>
<div n="47" type="chapter">
<pb n="641" />
<p>
saptacatvāriṃśaḥ sargaḥ|
</p>
<lg type="verse" xml:id="HV_47_1">
<l>saṅgrāma<pc> </pc>mūrdhni dalitāsura<pc> </pc>cakravālā-</l>
<l>m ālokya tatra vikasat<pc> </pc>pulaka<pc> </pc>prabandhāḥ|</l>
<l>ābaddha<pc> </pc>gocara<pc> </pc>pariṣṭhita<pc> </pc>vāk<pc> </pc>prapañcaṃ</l>
<l>saṃtuṣṭuvur bhagavatīm iti siddhasādhyāḥ||1||</l>
</lg>
<lg type="verse" xml:id="HV_47_2">
<l>kiṃ citram atra dalitaṃ ripu<pc> </pc>cakravāla-</l>
<l>m etat tvayā janani yat prasabhaṃ raṇāgre|</l>
<l>nirbhindatī bhavana<pc> </pc>varti<pc> </pc>niśāndhakāra-</l>
<l>m āścarya<pc> </pc>dhāma nahi dīpa<pc> </pc>śikhā kadācit||2||</l>
</lg>
<lg type="verse" xml:id="HV_47_3">
<l>dor<pc> </pc>daṇḍa<pc> </pc>dṛpta<pc> </pc>manasaḥ subhaṭā vipakṣam</l>
<l>anye 'pi yad raṇa<pc> </pc>mukheṣu parājayante|</l>
<l>tac chaktirūpam anaghasthiti saṃ.................</l>
<l>.........sa<pc> </pc>bhāga<pc> </pc>paramāṇu<pc> </pc>vijṛmbhitaṃ te||3||</l>
</lg>
<lg type="verse" xml:id="HV_47_4">
<l>daityaiḥ purā suracamūsu vinirjitāsu</l>
<l>tadguptikāraṇavaśādasamāptaśaktiḥ|</l>
<l>dhyātvā sanātanapadaṃ kila śaṃkareṇa</l>
<l>sṛṣṭāsi nānyajitajīvanibandhavṛttiḥ(?)||4||</l>
</lg>
<lg type="verse" xml:id="HV_47_5">
<l>nistriṃśamudvahasi saṃprati nīlakaṇṭha-</l>
<l>kaṇṭhaprahbāsadṛśa ityanurāgahetoḥ|</l>
<l>huṃkārasaṃbhramacalatsakalātatāyi-</l>
<l>cakrā na jātu raṇalālasayā punastvam||5||</l>
</lg>
<lg type="verse" xml:id="HV_47_6">
<l>āyodhaneṣu sakalāmaracakravālair</l>
<l>ālokitā tvam asurādhipa.................|</l>
<l>vistāridarpaṇamivodaradeśalagnam</l>
<l>abhraṃkaṣoṣṇakaramaṇḍalam udvahantī||6||</l>
</lg>
<lg type="verse" xml:id="HV_47_7">
<l>kārkaśyam aśmanikarād iva saṃyugeṣu</l>
<l>dūrvāpravālakalayā(kavalā)d iva ............ṛaṅge(raṅgamaṅge)|</l>
<pb n="642" />
<l>saṃkrāntim āpad iva devi himasthalībhyo</l>
<l>hāsacchavis tava tuṣāragirer vipāṇḍuḥ||7||</l>
</lg>
<lg type="verse" xml:id="HV_47_8">
<l>mārgaṃ purā kila sahasraruco rurutsu-</l>
<l>rudyannagastyamunināpi niṣiddhavṛttiḥ|</l>
<l>vindhyācalastvayi guhāgṛhabhāji sapta-</l>
<l>lokādhikaṃ dhruvamavāpa samunnatatvam||8||</l>
</lg>
<lg type="verse" xml:id="HV_47_9">
<l>saṃcintya rūpamatulaṃ tava puṣpaketu-</l>
<l>dāhānutāpavaśataḥ śvasitoṣṇavātān|</l>
<l>ākṛṣṭakaṇṭhakuharāspadakālakūṭa-</l>
<l>kūṭānalāniva mumoca mṛgāṅkamauliḥ||9||</l>
</lg>
<lg type="verse" xml:id="HV_47_10">
<l>sadmājiraṃ tava nabhaścaracakravāla-</l>
<l>puṣpopakāranipatanmadhupāvalīkam|</l>
<l>vicchinnabhaktabhavabandhanalohapāśa-</l>
<l>jālāvakīrṇamiva rājati mekalādrau||10||</l>
</lg>
<lg type="verse" xml:id="HV_47_11">
<l>nistriṃśaghātavinikṛttapaśūpahāra-</l>
<l>jīvā ivāpya sugatiṃ paridīpyamānāḥ|</l>
<l>vindhyādrikaṃdarajuṣo bhuvanāndhakāra-</l>
<l>nirbhedino 'ntikagatāstava bhānti dīpāḥ||11||</l>
</lg>
<lg type="verse" xml:id="HV_47_12">
<l>brahmāṇḍaśaṅkhamupapāditakaṇṭhabhāga-</l>
<l>randhraṃ viniḥśvasitamārutapūrṇagarbham|</l>
<l>saṃhārarātriṣu vipūrayasi tvameta-</l>
<l>mālambya bhairavavapuḥ prasabhaṃ karābhyām||12||</l>
</lg>
<lg type="verse" xml:id="HV_47_13">
<l>āviṣkṛtapralayadurdharakālarātri-</l>
<l>mūrterudaravikaṭāvayavāntareṣu|</l>
<l>paryāptimeti tava saṃhṛtasaptaloka-</l>
<l>lokāsthisaṃbhṛtiśatairapi maṇḍanaṃ kim||13||</l>
</lg>
<pb n="643" />
<lg type="verse" xml:id="HV_47_14">
<l>nirmāṃsatādhavalarāhuśiraḥkapāla-</l>
<l>kāṃsyāgrapītabhuvanakṣatajāsavaśrīḥ|</l>
<l>viśrāṇayasyatanutatpiśitāvadaṃśa-</l>
<l>leśānuviddhadaśanāmba na kasya bhītim||14||</l>
</lg>
<lg type="verse" xml:id="HV_47_15">
<l>āhanyamānakanakācalalāḍanottha-</l>
<l>nādānubandhabadhirīkṛtasaptalokam|</l>
<l>kalyāṇi vādayasi kālavibhāvarīṣu</l>
<l>padmāsanāṇḍavikaṭordhvakavāṭaghaṇṭām||15||</l>
</lg>
<lg type="verse" xml:id="HV_47_16">
<l>helāviniḥśvasitapītakaṭhorakaṇṭha-</l>
<l>nāḍīnirargalagalatkṣayasāgarāmbhaḥ|</l>
<l>rūpaṃ bibharṣi valayīkṛtasaptasaṃkhya-</l>
<l>dvīpoṣṇaraśmikiraṇāvahiśailacakram||16||</l>
</lg>
<lg type="verse" xml:id="HV_47_17">
<l>saṃhārakālarabhasotthitadhūmaketu-</l>
<l>nirdagdhasaptabhuvanendhanajo na mātaḥ|</l>
<l>manye lalāṭataṭapuṇḍrakamātrake 'pi</l>
<l>paryāptimeti tava bhasmaparāgapuñjaḥ||17||</l>
</lg>
<lg type="verse" xml:id="HV_47_18">
<l>aurvo nirargalakarālaśikhāsahasra-</l>
<l>bhasmīkṛtārṇavajalastava jāṭharo 'gniḥ|</l>
<l>śvāsāstavaiva marutaḥ pralayāgameṣu</l>
<l>helānipātitakulācalacakravālāḥ||18||</l>
</lg>
<lg type="verse" xml:id="HV_47_19">
<l>vakṣaḥsthalīvinimitāmaraśailadaṇḍa-</l>
<l>lagnendukhaṇḍanavabhāsvadalābupātrām|</l>
<l>āśrāvayasyatanuśeṣaśarīratantra-</l>
<l>tantrīguṇāṃ pralayarātriṣu kāṇḍavīṇām||19||</l>
</lg>
<pb n="644" />
<lg type="verse" xml:id="HV_47_20">
<l>saṃkalpakalpitaviśaṅkaṭakaṇṭhabhāga-</l>
<l>mantaḥsthasaptajalaśevadhivāripūrṇam|</l>
<l>brāhmāṇḍameva sahasā vidadhāsi caṇḍi</l>
<l>līlākamaṇḍalumimaṃ pralayāgameṣu||20||</l>
</lg>
<lg type="verse" xml:id="HV_47_21">
<l>vaikuṇṭhacakraparikalpitaśaṅkhapattra-</l>
<l>saṃruddharandhravikarālavilambipāśam|</l>
<l>karṇaṃ bibharṣi bhagavatyabhirāmameka-</l>
<l>manyaṃ ca hemagirikāñcanatālapattram||21||</l>
</lg>
<lg type="verse" xml:id="HV_47_22">
<l>abhyucchvasatphaṇapalāśakarālajihva-</l>
<l>pratyagrapakṣmanikurumbaśarīranālam|</l>
<l>karṇe 'vataṃsayasi pāṇḍurapuṇḍarīka-</l>
<l>śobhaṃ bhavāni bhujagādhipamapyanantam||22||</l>
</lg>
<lg type="verse" xml:id="HV_47_23">
<l>astodayādrinamitonnamitārkacandra-</l>
<l>vistīrṇabimbamaṇikandukakīrṇahastā|</l>
<l>cikrīḍitha tvamiha caṇḍi kumārabhāva-</l>
<l>mātasthuṣī bhuvanavismayanīyamūrtiḥ||23||</l>
</lg>
<lg type="verse" xml:id="HV_47_24">
<l>tārakvaṇaḍḍamarukā karusīṣu caṇḍi</l>
<l>saṃhārakālamuditā vicarasyamandam|</l>
<l>skandhādhiropitaviṭaṅkavirañcikāya-</l>
<l>ka"kālabhāganinadatsamavartighaṇṭā||24||</l>
</lg>
<lg type="verse" xml:id="HV_47_25">
<l>eṣā vibhāti tava devi kapālapaṅkti-</l>
<l>ruttaṃsitā dalitaśaṅkhavipāḍuratviṭ|</l>
<l>saṃvartakālakalitotkaṭavahniheti-</l>
<l>bhasmokṛtākhilakulācalamaṇḍalaśrīḥ||25||</l>
</lg>
<pb n="645" />
<lg type="verse" xml:id="HV_47_26">
<l>raktacchaṭāśavalakuñjararājakṛtti-</l>
<l>saṃchāditastanataṭāmba bibhāsi kālī|</l>
<l>paurandarī digiva bāladviākarāṃśu-</l>
<l>bhinnāntarālatimirasthagitodayādriḥ||26||</l>
</lg>
<lg type="verse" xml:id="HV_47_27">
<l>ābhīlatāṃ brajasi pāṇinakhāgraśukti-</l>
<l>līlāgṛhītasakaloddhatasaptasindhuḥ|</l>
<l>pādāṅgadīkṛtakarālasahasraraśmi-</l>
<l>dhāmāvadhikṣititalā pralayāgameṣu||27||</l>
</lg>
<lg type="verse" xml:id="HV_47_28">
<l>yogeśvarīruciracakrakarālanābhi-</l>
<l>baddhāsthabhairavahṛdaṅkagatāṃ janastvām|</l>
<l>dhyāyannasaṃkalitasaṃkaṭaśokaśaṅku-</l>
<l>śaṅkaḥ śaśāṅkamukhi śaṃkaratāmupaiti||28||</l>
</lg>
<lg type="verse" xml:id="HV_47_29">
<l>brahmaprapañcapariniṣṭhitabhedasāma</l>
<l>gāyantyaviplutamanāḥ pralayotsavāgre|</l>
<l>śarvāṇi vādayasi dīdhiticakravāla-</l>
<l>tantrīguṇāñcitaśaśāṅkakalāvipañcīm||29||</l>
</lg>
<lg type="verse" xml:id="HV_47_30">
<l>vispaṣṭapāṭaladalaprakarāyamāṇa-</l>
<l>māṇikyadīdhitiviṭaṅkatalāṅgulīkaḥ|</l>
<l>abhyudvahanbhuvanapaṅkajameṣa bhāti</l>
<l>hastastavaiva bhujagādhipabhogadīrghaḥ||30||</l>
</lg>
<lg type="verse" xml:id="HV_47_31">
<l>kleśaspratānagahanāpratipannapāra-</l>
<l>saṃsārakānanakaṭhorakuṭhāradhārā|</l>
<l>sphūrjatyanuttaratiraskṛtatāpavartma-</l>
<l>medhāmṛtasrutiraho tvayi bhaktirekā||31||</l>
</lg>
<lg type="verse" xml:id="HV_47_32">
<l>saṃspṛśyamānamabhitastuhinotkareṇa</l>
<l>yadyutsṛjenna kamalaṃ kamalākṣi lakṣmīm|</l>
<pb n="646" />
<l>tena sphurannakhamaṇiprabhayāvalīḍhaḥ</l>
<l>saṃprāpnuyāccaraṇa eṣa tavopamānam||32||</l>
</lg>
<lg type="verse" xml:id="HV_47_33">
<l>saṃdehitāruṇadalāṅgulipādapadma-</l>
<l>pīṭhotthasaurabhabharākulitaṃ vibhāti|</l>
<l>saṃbhāvya kṛṣṇarajanīti samāgataṃ tvāṃ</l>
<l>sevārasāttama ivātanu bhṛṅgacakram||33||</l>
</lg>
<lg type="verse" xml:id="HV_47_34">
<l>saṃvādibimbaphalamujjvalakambukaṇṭhi</l>
<l>tāmbūlarāgaparipāṭalamoṣṭhayugmam|</l>
<l>ābhāsi tatkṣaṇanipītapaśūpahāra-</l>
<l>viṣyandiśoṇitarasārdramivodvahantī||34||</l>
</lg>
<lg type="verse" xml:id="HV_47_35">
<l>ardhaṃ śaśāṅkaśakalābharaṇena gāḍha-</l>
<l>rāgopagūḍhamanasā vapuṣor 'pitaṃ te|</l>
<l>niḥśeṣameva hṛdayaṃ punaravyalīka-</l>
<l>mānopaghātaghaṭanaṃ didiśe tvayāsai||35||</l>
</lg>
<lg type="verse" xml:id="HV_47_36">
<l>pre"khatphaṇāmaṇimayūkhaśikhābhilakṣya-</l>
<l>prālambakambu raśanāspadamecakāhiḥ|</l>
<l>kālī vibhāsi bhagavatyupahārapīta-</l>
<l>dhūpotthadhūmapariṇāmavaśādiva tvam||36||</l>
</lg>
<lg type="verse" xml:id="HV_47_37">
<l>uṣṇīṣabandhadṛḍhapīḍitakaṇṭhapīṭha-</l>
<l>phullatphaṇāphalakavāsukiphūtkṛtotthāḥ|</l>
<l>tvāṃ caṇḍipāvakaśikhāḥ paritoṣayanti</l>
<l>saṃśoṣitābhrasaritaḥ śirasi smarāreḥ||37||</l>
</lg>
<lg type="verse" xml:id="HV_47_38">
<l>bhāsi tvamamba rajanī śaśalakṣmaśāra-</l>
<l>madhyaṃ dadhatyasakalāmṛtaraśmibimbam|</l>
<pb n="647" />
<l>vispaṣṭapaṅkapaṭalāvilarandhramārga-</l>
<l>tiryaksthitasphuradaraṇyakapālakalpam||38||</l>
</lg>
<lg type="verse" xml:id="HV_47_39">
<l>preṅkhajjapākusumakomalacandanāmbu-</l>
<l>carcāṅkapīnapariṇāhipayodharaśrīḥ|</l>
<l>śobhāṃ bibharṣi bhagavatyupagūḍhasāṃdhya-</l>
<l>rāgeva kṛṣṇarajanītvamupāgatā tvam||39||</l>
</lg>
<lg type="verse" xml:id="HV_47_40">
<l>sevāśritojjvalakarāmburuhāśrayaṃ te</l>
<l>tatsaṃ'srayātparijanatvamivopanetum|</l>
<l>chāyāndhakāritaguhāgṛhagarbhabhāgā</l>
<l>vīrāḥ karālakaravālalatā diśanti||40||</l>
</lg>
<lg type="verse" xml:id="HV_47_41">
<l>āliṅgitā iva ca vīranikhātakhaḍga-</l>
<l>paṭṭāṃśubhirjanani vindhyaguhāniketāt|</l>
<l>lakṣmīṃ vahanti śabarāḥ sajalāmbuvāha-</l>
<l>cchāyāḥ kṛtārghavidhayastava niṣpatantaḥ||41||</l>
</lg>
<lg type="verse" xml:id="HV_47_42">
<l>aṅkādhirūḍhaguhacandrakiṇastavāmba</l>
<l>nṛttopahārasavikāsaśikhaṇḍakhaṇḍāḥ|</l>
<l>vindhyādrikaṃdaraguhāgṛhasaṃniveśa-</l>
<l>bhājo vahanti śikhinaḥ parivāralīlām||42||</l>
</lg>
<lg type="verse" xml:id="HV_47_43">
<l>nistriṃśaghātavinikṛttapaśūpahāra-</l>
<l>raktacchaṭācchuraṇaśobhi gṛhājiraṃ te|</l>
<l>dhatte harapraṇatiroṣagṛhītasaṃdhyā-</l>
<l>bandīśatānvitamivāniśamamba lakṣmīm||43||</l>
</lg>
<lg type="verse" xml:id="HV_47_44">
<l>tvattaḥ prabhāvamahitā bhuvanatrayasya</l>
<l>nānāphalaprasavasaṃbhṛtihetubhūtāḥ|</l>
<pb n="648" />
<l>vidyāḥ prasūtimasamāmadhijagmuramba</l>
<l>hemādrisānusaraṇeriva kalpavallyaḥ||44||</l>
</lg>
<lg type="verse" xml:id="HV_47_45">
<l>tattvatrayīkṛtapadāṣṭavibhedavarga-</l>
<l>niḥśeṣavāṅmayanibandhanavarṇarāśim|</l>
<l>svargāpavargaphalasaṃpadananyahetu-</l>
<l>māmnāyamātaramuśanti purāvidastvām||45||</l>
</lg>
<lg type="verse" xml:id="HV_47_46">
<l>sarvaprapañcaparivarjitanirvikāra-</l>
<l>śāntātivṛttaparatattvaśivātmavṛttiḥ|</l>
<l>sūkṣmātisūkṣmagahanaprakṛtiḥ śikheti</l>
<l>sauṣuptamaṇḍalagatā paradīpyase tvam||46||</l>
</lg>
<lg type="verse" xml:id="HV_47_47">
<l>lokānsisṛkṣuradhitiṣṭhati yāmabhīkṣṇa-</l>
<l>mīśastvayā prakṛtikāraṇatāṃ dadhatyā|</l>
<l>granthau sthitaṃ puṭaparamparayā tvayādi-</l>
<l>madhyāvasānarahitāṃ sthitimīyivatyā||47||</l>
</lg>
<lg type="verse" xml:id="HV_47_48">
<l>vispaṣṭasaptadaśakasthiti gauri liṅga-</l>
<l>māśritya tiṣṭhasi vibhoḥ phalabhoktṛśaktiḥ|</l>
<l>jñānātmanastvamakhileṣu ca vigraheṣu</l>
<l>cidrūpatāmupagatā kila bhautikeṣu||48||</l>
</lg>
<lg type="verse" xml:id="HV_47_49">
<l>kleśendhanotkaranirargaladāvavahni-</l>
<l>jvālāhatāvatamasā kila bhāvanā tvam|</l>
<l>abhyāsayogavaśato jananī jinānā-</l>
<l>mālokaheturuditā jinaśāsanasthaiḥ||49||</l>
</lg>
<lg type="verse" xml:id="HV_47_50">
<l>bodhiprakarṣamadhirūḍhavato jinasya</l>
<l>sopānapaṅktiruditā muditādibhūmiḥ|</l>
<l>spaṣṭaprakārayugalādhimukhaṃ samādhe-</l>
<l>rabhraṃśabhāgbhuvanadhāriṇi dhāraṇī tvam||50||</l>
</lg>
<pb n="649" />
<lg type="verse" xml:id="HV_47_51">
<l>kleśendhanaughaghaṭanāsravavartmavahni-</l>
<l>jvālā jinasya jananītvamupoḍhamohā|</l>
<l>prajñā tvameva hatasaṃtamasāmba tasya</l>
<l>jainairabhīkṣṇamuditā bhavabhaṅgahetuḥ||51||</l>
</lg>
<lg type="verse" xml:id="HV_47_52">
<l>akṣuṇṇamārgayugabhaṅgadaśāvyatīta-</l>
<l>vispaṣṭamārgagativartmarathādhirūḍhaiḥ|</l>
<l>tvaṃ kīrtitābhayanirātmakatāvalagna-</l>
<l>rūpā bhavāni matipāramiteti boddhaiḥ||52||</l>
</lg>
<lg type="verse" xml:id="HV_47_53">
<l>kleśapratānagahanapratibandhaśūnya-</l>
<l>skandhapravāhaparihārinimittamekaḥ|</l>
<l>aṣṭāṅga eṣa parinirvṛtaye tvayaiva</l>
<l>saṃdarśito 'tigahanaḥ sugatasya mārgaḥ||53||</l>
</lg>
<lg type="verse" xml:id="HV_47_54">
<l>garbhīkṛtāvadhutasaṃtamasānubandha-</l>
<l>saṃvitprakāśaviṣamīkṛtayānamārgaiḥ|</l>
<l>āryāvalokabhuvi lokitasaṃbhavā ca</l>
<l>tārā tvamamba kathitābjakulaprasūtiḥ||54||</l>
</lg>
<lg type="verse" xml:id="HV_47_55">
<l>prāptābhisaṃdhiparatāmanuvṛttilagna-</l>
<l>gauṇasthitiḥ sthitasitātiśayādabhīkṣṇam|</l>
<l>vidyeti sarvabahulākhiladṛṣṭisaṃjñā</l>
<l>saṃkarṣaṇī nigaditā kila śāsane tvam||55||</l>
</lg>
<lg type="verse" xml:id="HV_47_56">
<l>ābadhya yatra natimuttamayogayoga-</l>
<l>bhāji vrajanti pa(ya)tayo 'dhipateḥ sayuktvam|</l>
<l>sādhāraṇā tvamapavargaphalaikahetu-</l>
<l>rekāyanairabhihitā bhagavatyaliṅgā||56||</l>
</lg>
<pb n="650" />
<lg type="verse" xml:id="HV_47_57">
<l>śīrṣaiḥ sahasraśirasā puruṣeṇa sāma-</l>
<l>gītirvibhedagahanapratipannaśākhā|</l>
<l>tvaṃ gīyase śrutisukhā ruciraprapañca-</l>
<l>pañcaprakārapariniṣṭhitacārubhaktiḥ||57||</l>
</lg>
<lg type="verse" xml:id="HV_47_58">
<l>bhogāpavargasukhasādhanasaptakoṭi-</l>
<l>saṃkhyānamantragaṇanāyakatāṃ dadhatyā|</l>
<l>kṛtsnaṃ tvayaiva gaganāmṛtadhārayaita-</l>
<l>dāpyāyyate jagadanekaguṇaprapañcam||58||</l>
</lg>
<lg type="verse" xml:id="HV_47_59">
<l>śāntā śivāgamapadaṃ paramiśitustva-</l>
<l>mādyā kalā kila kalātritayaikahetuḥ|</l>
<l>tattvaṃ vyatītya bhavatīṃ sthitimabhyupetya</l>
<l>dīrghājavañjavajuṣo na bhavanti yuktāḥ||59||</l>
</lg>
<lg type="verse" xml:id="HV_47_60">
<l>brahmānanebhya uditā kila pañcadhā tvaṃ</l>
<l>pañcabhya eva bhuvanatrayasiddhihetuḥ|</l>
<l>vidyāvibhāvitavicitrapavitramantra-</l>
<l>stotraprapañcarucirasthitirañcitaśrīḥ||60||</l>
</lg>
<lg type="verse" xml:id="HV_47_61">
<l>yaṃ jñānaliṅgamativṛttavikalpacakra-</l>
<l>mutkrāntamuttamadhiyaḥ sakalārthacitrāḥ|</l>
<l>udgīthamāhurabhito 'bhividhāya viśva-</l>
<l>mekaṃ sthitaṃ sakalasādhanadharmaśūnyam||61||</l>
</lg>
<lg type="verse" xml:id="HV_47_62">
<l>vyāpya sthito jagati yaḥ sakalā giraśca</l>
<l>yaśca praviśya kila tā api dhāturīḍyam|</l>
<l>yaṃ sarvatomukhamatharvagiraśca hetu-</l>
<l>mālambamūlamavadātadhiyo vadanti||62||</l>
</lg>
<pb n="651" />
<lg type="verse" xml:id="HV_47_63">
<l>nirbhidya gaṇḍataṭamātmabhuvaḥ kilāśu</l>
<l>yenodayāya jagatāmudiyāyi pūrvam|</l>
<l>yadrūpamāśritavivartavikārabhedaṃ</l>
<l>brahma dvidhāsthitamuśanti parāvarajñāḥ||63||</l>
</lg>
<lg type="verse" xml:id="HV_47_64">
<l>yaddvāramuṣṇakiraṇasya vadanti saura-</l>
<l>maudumbaraṃ ca kavayaḥ kila tālusāhvam|</l>
<l>yastriprakārakalanāsubhagatvameti</l>
<l>yogābhiyuktamanasāṃ padamavyavastham||64||</l>
</lg>
<lg type="verse" xml:id="HV_47_65">
<l>vyāpīti haṃsa iti tāra iti sma śukra</l>
<l>ityucyate ya iha vaidyuta ityanantaḥ|</l>
<l>tristhānatādi viṣayaṃ ca yamāmananti</l>
<l>brahmāmalaṃ trividhabhedavivarti yuktāḥ||65||</l>
</lg>
<lg type="verse" xml:id="HV_47_66">
<l>brahmā maheśvaraguruśca purā kilaita-</l>
<l>dākāśavatsvakṛtasaṃnidhimetya sāṅgam|</l>
<l>vedaṃ prajāpataya ūcaturekameva</l>
<l>tasyāpi yo mukhamiti prathitaḥ pṛthivyām||66||</l>
</lg>
<lg type="verse" xml:id="HV_47_67">
<l>nirdiśyate jagati yaḥ kila śabdatattva-</l>
<l>bhāvārthanāmasuguṇapraṇidhānadṛśyaḥ|</l>
<l>yasminnilīnamanasaḥ sukhaduḥkhamoha-</l>
<l>saṃvedanena rahitāśca bhavanti yuktāḥ||67||</l>
</lg>
<lg type="verse" xml:id="HV_47_68">
<l>yaḥ kīrtyate śrutiṣu copaniṣatsvaśeṣa-</l>
<l>vidyānareṣu ca phaladvayaheturekaḥ|</l>
<l>utthāpitapraguṇasaṃskṛtayaśca yena</l>
<l>tadvācyatāmupagatāḥ kila santi vedāḥ||68||</l>
</lg>
<pb n="652" />
<lg type="verse" xml:id="HV_47_69">
<l>brahmādidaivatamayaṃ paramaṃ pavitra-</l>
<l>micchanti yaṃ sutapasāyamanaṃ dvijendrāḥ|</l>
<l>āruhya yaṃ sapadi kūbariṇaṃ vrajanti</l>
<l>mārgaṃ sudurgamanargalameva yuktāḥ||69||</l>
</lg>
<lg type="verse" xml:id="HV_47_70">
<l>yaṃ saṃvidādimayamāhuranekabhedaṃ</l>
<l>yaścākṣuṣaḥ puruṣa ityabhidhīyate a|</l>
<l>yaṃ taittirīyaka uśanti rasādikoṣa-</l>
<l>cakrasya hetumavadātadhiyaśca koṣam||70||</l>
</lg>
<lg type="verse" xml:id="HV_47_71">
<l>aspaṣṭavaikṛtaviviktavikāracakra-</l>
<l>hetorniyamya na kadāidatādavasthyam|</l>
<l>kṛcchreṇa nābhihṛdayāmbujakoṭarasthaṃ</l>
<l>paśyantyaviplutasamādhidṛśo yamāryāḥ||71||</l>
</lg>
<lg type="verse" xml:id="HV_47_72">
<l>vispaṣṭamātmaniratāḥ sudhiyo vikalpa-</l>
<l>śūnyaṃ samādhimavalambya samūḍhasattvāḥ|</l>
<l>vindanti yaṃ vitamasaḥ kila nistaraṅga-</l>
<l>bhaṅgodadhipratinidhisthitamātmasattvam||72||</l>
</lg>
<lg type="verse" xml:id="HV_47_73">
<l>svargopabhogasukhadānanirargalaṃ ya-</l>
<l>micchanti yajñapuruṣaṃ munayaḥ ṣaḍaṅgam|</l>
<l>kṣiptāhutiḥ śikhimukhe kila yasya samya-</l>
<l>gutsṛṣṭavṛṣṭimupatiṣṭhat uṣṇaraśmim||73||</l>
</lg>
<lg type="verse" xml:id="HV_47_74">
<l>syātkāraṇaṃ yadi na śāsvatikatvayukta-</l>
<l>mucyeta nityamiti cennahi kāraṇaṃ tat|</l>
<l>ākṣepayugmamiti bādhakamānaśūnyaṃ</l>
<l>śaktiṣvabhīkṣṇamaviropitavṛti yasya||74||</l>
</lg>
<lg type="verse" xml:id="HV_47_75">
<l>tādāmyabhedarahitāvanicandrabhāsva-</l>
<l>dātmānilānalanabhaḥsalilena dehe|</l>
<pb n="653" />
<l>vyāpyākhilaṃ sthitavatā parameśvareṇa</l>
<l>yena nyaṣedhi jagato 'parakartṛbhāvaḥ||75||</l>
</lg>
<lg type="verse" xml:id="HV_47_76">
<l>brahmapratiṣṭhaparamāṇuśarīragarbha-</l>
<l>baddhāspadonnatakuśeśayakarṇikāṅke|</l>
<l>viśrāntamucchikhanipātagatapradīpa-</l>
<l>dīpākṛtipratimamapratikṛtyavastham||76||</l>
</lg>
<lg type="verse" xml:id="HV_47_77">
<l>ghoṣākṣarasvaranirākṛtamapyakaṇṭhya-</l>
<l>tālavyamavyayamanāsikamapratiṣṭham|</l>
<l>niḥsaṃcaravyatikarapratisaṃcarātma-</l>
<l>dehaprabhñjanaviśālarathādhirūḍham||77||</l>
</lg>
<lg type="verse" xml:id="HV_47_78">
<l>prajñāghanaṃ sthiracatuścaraṇatvamāpta-</l>
<l>madvaitatāsamarasaṃ parimṛṣṭakūṭam|</l>
<l>jyotiḥ paraṃ yadamṛtaṃ hṛdi cākaśīti</l>
<l>nediṣṭhamapyavigalattamasāṃ daviṣṭham||78||</l>
</lg>
<lg type="verse" xml:id="HV_47_79">
<l>sthityarthamasya jagataḥ kthamapyupādhi-</l>
<l>bhedādabinnamapi yatpratipannabhedam|</l>
<l>yaccāpi satyamaniśaṃ hṛdayapratiṣṭha-</l>
<l>mānandarūpamamṛtaṃ munayo gṛṇanti||79||</l>
</lg>
<lg type="verse" xml:id="HV_47_80">
<l>no tāmyate diśi divākarapāvakairya-</l>
<l>dbhāsā ca yasya sakalaṃ vyavabhāsyate 'daḥ|</l>
<l>vidyāsatattvamiti ca prakṛtiḥ paraiti</l>
<l>śaktiśca yasya bhagavānaravindanābhaḥ||80||</l>
</lg>
<lg type="verse" xml:id="HV_47_81">
<l>varṇeṣu vācakatayā rahiteṣu satsu</l>
<l>vāktatvamakramamapākṛtabhedarūpam|</l>
<pb n="654" />
<l>sphoṭabhidhānamiti yaṃ kathayanti śābdāḥ</l>
<l>pratyakṣatavikalavastusatattvayogāḥ||81||</l>
</lg>
<lg type="verse" xml:id="HV_47_82">
<l>dravyādibhedaparikalpanayā pramāṇa-</l>
<l>sūtrairvibhajya bhuvi ṣoḍaśabhedabhinnam|</l>
<l>vyākhyātavānkaṇacaraśca samakṣamakṣa-</l>
<l>pādaśca yasya bhagavāṃstanumaprakampyām||82||</l>
</lg>
<lg type="verse" xml:id="HV_47_83">
<l>yasmājjalādiva ca budbudacakravāla-</l>
<l>metajjagatsamudapādi vibhinnarūpam|</l>
<l>niḥśeṣabījanikarāntaralabdhaśakti-</l>
<l>rvāgīśvarī ca vinivartata eva yasmāt||83||</l>
</lg>
<lg type="verse" xml:id="HV_47_84">
<l>yasyodapādi manasaḥ kila śītaraśmi-</l>
<l>rakṣṇoṃ 'śumānkaṭitaṭādapi cāntarīkṣam|</l>
<l>avyākṛto vikurute bhagavānavidyā-</l>
<l>granthiṃ ca yo vinihitaṃ puruṣo guhāyām||84||</l>
</lg>
<lg type="verse" xml:id="HV_47_85">
<l>jñānāgnivipruṣa imāḥ kila yanmukhotthā</l>
<l>yaścākṣaraḥ kṣaṇamatha kṣaratāmupetaḥ|</l>
<l>saṃyogato jagati bhāvagatādvibhāti</l>
<l>yadrūpaśūnyamapi saṃhitasarvarūpam||85||</l>
</lg>
<lg type="verse" xml:id="HV_47_86">
<l>hrasvaṃ na dīrghamatha na plutamapyaliṅga-</l>
<l>mekaṃ vibhaktivacanapratibhāgaśūnyam|</l>
<l>saṃtarpitākhilajagatparameṇa dhāmnā</l>
<l>yaccāstitārahitabhāvavikāraśūnyam||86||</l>
</lg>
<lg type="verse" xml:id="HV_47_87">
<l>vyāvṛttirasti na kutaścidapīha yasya</l>
<l>yasmadavastuviṣayasthitivipralabdhāḥ|</l>
<l>āvirbhavanti vividhasthitihetukārya-</l>
<l>cakraprapañcapariṇāmayujaḥ padārthāḥ||87||</l>
</lg>
<pb n="655" />
<lg type="verse" xml:id="HV_47_88">
<l>bhogapavargaphalasādhanahetubhāva-</l>
<l>mabhyāgatā bhuvanasādhanatāṃ dadhānāḥ|</l>
<l>yasmācca bindusarasaḥ kila saptamantra-</l>
<l>koṭyo 'bhrasindhava ivāskhalitā nirīyuḥ||88||</l>
</lg>
<lg type="verse" xml:id="HV_47_89">
<l>ātmāntarāvagamavattritayāpratītau</l>
<l>vāgātmani sthita ihātiśayena sūkṣme|</l>
<l>rūpasya yaḥ prakaṭanāya nijasya śabda-</l>
<l>bhāvena bhāvitajagatparivartane sma||89||</l>
</lg>
<lg type="verse" xml:id="HV_47_90">
<l>prāptānimānprakṛtijānakhilānvikārā-</l>
<l>nyo 'laṃkārotyaniśamapravibhāgirūpaḥ|</l>
<l>tīrthapravāhagahaneṣu pṛthagvidheṣu</l>
<l>yaddṛṣṭibhedavinibandhanamāmananti||90||</l>
</lg>
<lg type="verse" xml:id="HV_47_91">
<l>tristhānatādiyutamādivirāmaśunyaṃ</l>
<l>viśvasya nābhimacaraṃ carato dhruvasya|</l>
<l>nisṭhyūtavāṅmayamajo hariratmabhūśca</l>
<l>śaṃsanti yaṃ kṛtadhiyo gurudhāraṇārdhyam||91||</l>
</lg>
<lg type="verse" xml:id="HV_47_92">
<l>oṃ tatsadityamitatparamaṃ tṛtīya-</l>
<l>kāyāvamarśagahanāgamabodhisaṃvit|</l>
<l>āvedavandhyadhṛtidhutaghanānupāśo</l>
<l>vāgīśvaro janani sa praṇavo mukhaṃ te||92|| </l>
</lg>
<p xml:id="HV_47_92p"> (dvātriṃśadbhiḥ kulakam) </p>
<lg type="verse" xml:id="HV_47_93">
<l>nāḍīsahasrasaśirāmbaragarbhavartma-</l>
<l>saṃcāracātura(?)karī tdṛdi saṃniviṣṭā|</l>
<l>śaktis tvam eva paramātmaparāparārtha-</l>
<l>brahmārkamaṇḍalagamāgamagūḍhaguptiḥ||93||</l>
</lg>
<pb n="656" />
<lg type="verse" xml:id="HV_47_94">
<l>spaṣṭībhavadgaganagañjacitiprakarṣam</l>
<l>ātmīkṛtākhilasatattvagatiprapañcam|</l>
<l>kāpi tvam eva nanu dāśavalāvabodha(?)-</l>
<l>sattvānubhāvaparameśvaradevatādyā||94||</l>
</lg>
<lg type="verse" xml:id="HV_47_95">
<l>jihvā triviṣṭapasadāmamṛtasya mārga-</l>
<l>mājyaṃ dvijāñjuhuvuṣaḥ śikhini pradīpte|</l>
<l>yattigmaraśmikiraṇāḥ paramasya puṃsaḥ</l>
<l>sthānaṃ nayanti tadasau tava śaktijṛmbhā||95||</l>
</lg>
<lg type="verse" xml:id="HV_47_96">
<l>jyotirmayīmakaraṇendriyavṛttimādya-</l>
<l>haṃsākṣarasthitimayīṃ vihitāmayārghyām|</l>
<l>śrīkaṇṭhamukhyaguruṣoḍaśavīramūrti-</l>
<l>mutphullaśaktikamalāsanatāmupetām||96||</l>
</lg>
<lg type="verse" xml:id="HV_47_97">
<l>śaktitrayprathitaśūlakarāṃ śivāya</l>
<l>dhāmnā jaganti sakalānyavabhāsayantīm|</l>
<l>kallolasaṃkulaparāmṛtasaṃpadaṃ tvāṃ</l>
<l>dhyāyantī bhairavatanuṃ kila kaulikāsthāḥ||97||</l>
</lg>
<lg type="verse" xml:id="HV_47_98">
<l>pratyaṅgasaṃgatapataṅgakarābhibhāvi-</l>
<l>koṭitrayonnataviśaṅkaṭatigmahetiḥ|</l>
<l>sūkṣmā sanātanatanuśca nanu tvameva</l>
<l>māyākalāsu śakalīkaraṇaikahetuḥ||98||</l>
</lg>
<lg type="verse" xml:id="HV_47_99">
<l>cakrāśritatriśikhakoṭigatāravinda-</l>
<l>satkarṇikāsanagatāmiha kaulikastvām|</l>
<l>dhyātvaiti śaktipatitāṃ sthirabhairavāṅka-</l>
<l>vṛttiṃ parāparavibhedavatīṃ jano 'yam||99||</l>
</lg>
<lg type="verse" xml:id="HV_47_100">
<l>ātasthuṣaḥ ṣaḍavadhisthitavartmamātṛ-</l>
<l>cakrasya caṇḍi pṛthusūkṣmaśariravṛttiḥ|</l>
<pb n="657" />
<l>khyātā tvameva jagati pratipannaviśva-</l>
<l>rūpā kilākṣaramayī parameśaśaktiḥ||100||</l>
</lg>
<lg type="verse" xml:id="HV_47_101">
<l>āsthāya ruddhabhuvanā vasudhādikāśca</l>
<l>sarvādivigrahatayānavamāḥ sphurantīḥ|</l>
<l>tāstāḥ kriyā vidadhato janatāhitāya</l>
<l>śaktiḥ kilāpratihatā parameśitustvam||101||</l>
</lg>
<lg type="verse" xml:id="HV_47_102">
<l>tvaṃ kāraṇasya janasnīti bhavāni śakti-</l>
<l>ruktātmavīryagatayākhilabījamātrā|</l>
<l>viśvaṃ krameṇa jananātmikayā vicitra-</l>
<l>metatsṛjatyavihataprasaraṃ tvayā tat||102||</l>
</lg>
<lg type="verse" xml:id="HV_47_103">
<l>brahmā prajāpatiravakṣadṛgādivartma</l>
<l>yadvadvahnivātataraṇīḥ kila yajñasiddhyai|</l>
<l>tasminnuśanti bhavatīṃ bhuvanasya hetu-</l>
<l>mekāmajāṃ janani lohitaśuklakṛṣṇām||103||</l>
</lg>
<lg type="verse" xml:id="HV_47_104">
<l>śaktistvamapratihatā nanu mānasīti</l>
<l>vāgīśvarī nigaditā sitabinducitrā|</l>
<l>tvāṃ nābhimāhuramṛtāmamṛtasya sapta-</l>
<l>kaumārikaṃ kimapi cakramupāśritāṃ tu||104||</l>
</lg>
<lg type="verse" xml:id="HV_47_105">
<l>saṃdarśitākhilajagadgatagocarā tu</l>
<l>tattvaprakāśananirargaladīpikā tvam|</l>
<l>vidyā parāparavibhedavatī bhavāni</l>
<l>bhogāpavargasukhaheturaviplutāṇoḥ||105||</l>
</lg>
<lg type="verse" xml:id="HV_47_106">
<l>bhinnaprakārasamavāyaviviktavarṇa-</l>
<l>saṃphullaśaktikusumastabakārcitaśrīḥ|</l>
<l>brahmottamadrumalatāmalanābhrirāma-</l>
<l>vistārimūrtirapavargaphalapradā tvam||106||</l>
</lg>
<pb n="658" />
<lg type="verse" xml:id="HV_47_107">
<l>māyāniśāndhatamasastimitāṃśurāśi-</l>
<l>bhadrāṇḍamaṇḍalamalaṃ paridīpyate yat|</l>
<l>tasya prabhāsi bhagavatyativṛttasūrya-</l>
<l>koṭīsahasrarucirastamitāndhakārā||107||</l>
</lg>
<lg type="verse" xml:id="HV_47_108">
<l>nākopabhogasukhasādhanaheturamba</l>
<l>puṃsastvameva viditāṣṭavidhā bhavantī|</l>
<l>sūkṣmaṃ pradhānapuruṣāntaramapyalakṣya-</l>
<l>mekā tvameva viśinaṣṭi samādhibhājaḥ||108||</l>
</lg>
<lg type="verse" xml:id="HV_47_109">
<l>sadvṛttisaṃsthitiraviplutavarṇabīja-</l>
<l>garbhā gṛhītahṛdayā kaladhautagaurī|</l>
<l>brahmāsanasya varavarṇini karṇikā tva-</l>
<l>mabhyunnatā sakalavāṅmayapaṅkajasya||109||</l>
</lg>
<lg type="verse" xml:id="HV_47_110">
<l>yeṣāṃ jagatpravicayādhigamādupaiti</l>
<l>sālokyamāśu matimatyanaghaśrutīnām|</l>
<l>tvaṃ chandasāṃ kila jagatyadhidevatā tvaṃ</l>
<l>teṣāmaghaughaśamaheturupājihīthāḥ||110||</l>
</lg>
<lg type="verse" xml:id="HV_47_111">
<l>khyātā maheśvaranirañjanatāṃ dadhānā-</l>
<l>stārādikā jagati yāḥ kila śaktayo 'ṣṭau|</l>
<l>tanmadhyavṛttiragalā paridīpyase tva-</l>
<l>mekāpavargasukhadā śivaśaktirādyā||111||</l>
</lg>
<lg type="verse" xml:id="HV_47_112">
<l>tattvaṃ bhavāni niraśaktiśivātmakaṃ ya-</l>
<l>detattridhā stitamuśanti parāvarajñāḥ|</l>
<l>tatrāṇḍamaṇḍalamalaṃ samabobudhastva-</l>
<l>mādyā matiḥ samanuvartitakāraṇecchā||112||</l>
</lg>
<lg type="verse" xml:id="HV_47_113">
<l>niḥśreṇirīśituranugrahasauṣṭhavena</l>
<l>viśleṣitatrividhabandhanaviplavānām|</l>
<pb n="659" />
<l>prāptyai sanātanapadasya ca ṣaṭprakāra-</l>
<l>sopānapaddhatirasi prathitā tvamūrdhvam||113||</l>
</lg>
<lg type="verse" xml:id="HV_47_114">
<l>lokeṣvanādinidhanaṃ parivartate 'rtha-</l>
<l>tattvena yatprakṛtikāraṇaśabdatattvam|</l>
<l>brahmākṣaraṃ śivamayaṃ guṇagauri tasya</l>
<l>nirjagmiṣā(?)nanatalāt kila mātṛkā tvam||114||</l>
</lg>
<lg type="verse" xml:id="HV_47_115">
<l>yogābhiyogapaṭavo 'dhisamādhi.................</l>
<l>mūrchaddhanasthitiraṇatkṛtitāradīrgham|</l>
<l>udgītham om iti yad akṣaram āmananti</l>
<l>tasya tvam eva nirupaplutir īrayitrī||115||</l>
</lg>
<lg type="verse" xml:id="HV_47_116">
<l>jyotirmukhaṃ vitaraṇādiṣu pañcabheda-</l>
<l>vispaṣṭakārakatayāmba vivartase yat|</l>
<l>brahma svatantramiha kevalamapyakartṛ</l>
<l>tasya kriyā phalavatī tvamamoghaśaktiḥ||116||</l>
</lg>
<lg type="verse" xml:id="HV_47_117">
<l>yasya kṣitiśca caraṇau gaganaṃ ca nābhiḥ</l>
<l>śrotre diśastaraṇirīkṣaṇamagnirāsyam|</l>
<l>dyauruttamāṅgamapi tasya vibhoḥ kila tva-</l>
<l>muttaṃsitoḍukusumastabakojjvalasrak||117||</l>
</lg>
<lg type="verse" xml:id="HV_47_118">
<l>pañcāśadañcitatarākṣaracakravāla-</l>
<l>saṃpuritodaraguhā nanu mātṛkā tvam|</l>
<l>tānyeva vāṅmayanibandhanatāṃ gatāni</l>
<l>śimbīiva gauri phalakāni puraḥ prasūṣe||118||</l>
</lg>
<lg type="verse" xml:id="HV_47_119">
<l>śaktiḥ sthitoparipathaḥ kila ṣaḍvidhasya</l>
<l>bhedatrayasthitimatī parameṣṭhinastvam|</l>
<pb n="660" />
<l>nirviplavā vikalamantragaṇapraroha-</l>
<l>heturnamaskṛtiriti praṇavādiruktā||119||</l>
</lg>
<lg type="verse" xml:id="HV_47_120">
<l>atyagnibhagnatimiraprasarāṃ bhavāni</l>
<l>viprāḥ paṭhanti bhavatīmiha sāmidhenīm|</l>
<l>dhenustvamapratighakāmadudhānaghā ca</l>
<l>niḥśeṣanirjaramayī prathitā madhuścyut||120||</l>
</lg>
<lg type="verse" xml:id="HV_47_121">
<l>pītvāśu divyam amṛtaṃ sukhino bhavanti</l>
<l>yogābhiyogamanaso yadapoḍhaduḥkhāḥ|</l>
<l>tvaṃ tanmayī bhagavati kṣayam īyivāṃsa-</l>
<l>m āpyāyayasyaniśameva himāṃśum ekā||121||</l>
</lg>
<lg type="verse" xml:id="HV_47_122">
<l>śaktyā tvayānavamayā kila śaṃkarasya</l>
<l>niṣkṛṣya pudgalagaṇānbhavabandhasindhoḥ|</l>
<l>dīkṣavirugṇanibirīsadurantapāśa-</l>
<l>cakrānnayatyaniśamūrdhvamanantanāthaḥ||122||</l>
</lg>
<lg type="verse" xml:id="HV_47_123">
<l>bhrūmadhyavarti bhagavatyupadhānayoga-</l>
<l>śaktiḥ kila sphaṭikavatsphuṭacitravarṇam|</l>
<l>dhyātaṃ nṛṇāṃ phalati tattvamanekadhā ya-</l>
<l>ttasyāmalā śivapadasya śikhā tvamekā||123||</l>
</lg>
<lg type="verse" xml:id="HV_47_124">
<l>ekādhikasphuradaśītipadā tvameva</l>
<l>vidyāvitānajananī parameśaśaktiḥ|</l>
<l>bhogāpavargasukhadā bhuvanatrayasya</l>
<l>tvayyeva mantranicayā rcitapratiṣṭhāḥ||124||</l>
</lg>
<lg type="verse" xml:id="HV_47_125">
<l>yatsūtramasya jagato bahudhāgamaṃ ca</l>
<l>sāṃkhyairanādiparikalpitamamba tattvam|</l>
<l>tasyotthitā paramakāraṇataḥ kilātma-</l>
<l>lābhaikaheturuditā śivaśāsane tvam||125||</l>
</lg>
<pb n="661" />
<lg type="verse" xml:id="HV_47_126">
<l>ānandarūpamamṛtaṃ nirupākhyabhūmiṃ-</l>
<l>paṅktātigaṃ stimitavāridhivārikalpam|</l>
<l>yanneti netyupaniṣatsvabhidhīyate ca</l>
<l>vijñaptimātramanupādhi nirīhamanyaiḥ||126||</l>
</lg>
<lg type="verse" xml:id="HV_47_127">
<l>tasyeśituḥ sakaladharmavinākṛtatva-</l>
<l>mavyākṛteḥ śritavato 'dbhutavṛttirekā|</l>
<l>vyapāraśaktiranaghā vasudhādiṣu tva-</l>
<l>mekaiva tiṣṭhasi vibhorjagato niyantrī||127||</l>
</lg>
<lg type="verse" xml:id="HV_47_128">
<l>sthūlātmanāti'sayasūkṣmatayā ca gauri</l>
<l>brahma sthitaṃ sakalamekamapi dvidhā yat|</l>
<l>jyotirmayaṃ janani tasya vapurvigāhya</l>
<l>bāhyaṃ tvamantaramatha śriyameṣi śaktiḥ||128||</l>
</lg>
<lg type="verse" xml:id="HV_47_129">
<l>sūkṣmā kalāmṛtakalāmṛtasaṃbhavā tva-</l>
<l>mekendriyābhipatitasthitiyogadṛśyā|</l>
<l>śītāṃśubhāskarahutāśasamutthitā ca</l>
<l>dedīpyase 'ndhatimiracchidurāmalārciḥ||129||</l>
</lg>
<lg type="verse" xml:id="HV_47_130">
<l>chandodhidaivatamatiprathitā kila tva-</l>
<l>mādhyātmikī halahalāmba sarasvatīti|</l>
<l>bāhyāparā tu pṛthupīnanitambabimba-</l>
<l>keśastanādharayugādimanoramaśrīḥ||130||</l>
</lg>
<lg type="verse" xml:id="HV_47_131">
<l>āseduṣīśrutimukhatvamanekabhinna-</l>
<l>saṃkhyākṣaraprakṛtiraprakṛtivyavasthā|</l>
<l>tvaṃ brahmavarcasamayī ca vikāsitejaḥ</l>
<l>prāptā kila dvijamukhāmbujarājahaṃsī||131||</l>
</lg>
<lg type="verse" xml:id="HV_47_132">
<l>bhāsvatshasrakarakaustubhakālakṛṣṇa-</l>
<l>vakṣaḥsthalapraṇayadurlalitā vibhāsi|</l>
<pb n="662" />
<l>lakṣmīstvameva karapallavasaṃniviṣṭa-</l>
<l>padmāsanāṇḍanavavibhramapuṇḍarīkā||132||</l>
</lg>
<lg type="verse" xml:id="HV_47_133">
<l>rātristvameva navavibhramamaṇḍalāccha-</l>
<l>ratnāyamānamuḍumaṇḍalamunmayūkham|</l>
<l>mātarvyadhāḥ pṛthukapālakavāṭasaṃdhi-</l>
<l>bandhābhirāmabhuvanāṇḍasamudgakasya||133||</l>
</lg>
<lg type="verse" xml:id="HV_47_134">
<l>vistāraśāliśaśimaṇḍalaskarṇikāṅka-</l>
<l>tārāpathāmburuhamadhyakṛtapratiṣṭhām|</l>
<l>tvāṃ cintayannamṛtavṛṣṭimivākiranti-</l>
<l>matyeti sādhakajanaḥ sahasaiva mṛtyum||134||</l>
</lg>
<lg type="verse" xml:id="HV_47_1365">
<l>ye vā pibanti surabhestava tāludeśa-</l>
<l>madhyasthite stanamadhīśvarī lambamānam|</l>
<l>āpyāyitāstadamṛtena vimuktimārga-</l>
<l>māyānti te sakalahāvavikāraśūnyāḥ||135||</l>
</lg>
<lg type="verse" xml:id="HV_47_136">
<l>saṃvartavāridaghaṭāsu śatahrdātva-</l>
<l>māsādya visphurasi kāñcanakāṣagaurī|</l>
<l>arcistvameva vaḍavāmukhapāvakasya</l>
<l>bhasmīkaroṣi sakalānapi sindhunāthān||136||</l>
</lg>
<lg type="verse" xml:id="HV_47_137">
<l>saṃkocaśaktiśithilīkkṛtapattrasaṃdhi-</l>
<l>randhrotthitapracurakesarasaurabhāṇām|</l>
<l>naiśāndhakārabhidurāruṇadhāmni bodha-</l>
<l>bandhustvameva rucirāmburuhākarāṇām||137||</l>
</lg>
<lg type="verse" xml:id="HV_47_138">
<l>tvaṃ candrika kumudakānanacakravāla-</l>
<l>nidrānubandhaśithilatvanimittamindoḥ|</l>
<l>lakṣmīstvameva navakaustubharaśmiśāra-</l>
<l>vakṣaḥsthalapraṇayadurlalitā murāreḥ||138||</l>
</lg>
<pb n="663" />
<lg type="verse" xml:id="HV_47_139">
<l>brāhmītvamucchvasitapaṅkajaviṣṭarastha-</l>
<l>mūrtirvimānaracitāspadarājahaṃsā|</l>
<l>vispaṣṭasāmaghaṭanairvadanaiścaturbhi-</l>
<l>rābhāsi nītiriva cāruguṇābhyupāyaiḥ||139||</l>
</lg>
<lg type="verse" xml:id="HV_47_140">
<l>tāmbūlapaṅkarasarāgamivoṣṭhabimba-</l>
<l>mudrāniveśaghaṭitāviratapraveśam|</l>
<l>śaṅkhena gauri dadhatā hṛdaye 'nurāga-</l>
<l>mābhāsi saṃyugamukheṣu ca vaiṣṇavī tvam||140||</l>
</lg>
<lg type="verse" xml:id="HV_47_141">
<l>krodhābhitāmranayanatrayajṛmbhamāṇa-</l>
<l>jvālājaḍīkṛtapinākaśikhākṛśānuḥ|</l>
<l>māheśvarī tvamasi maulimṛgāṅkaraśmi-</l>
<l>saṃdehitāmarasarijjladhautajūṭā||141||</l>
</lg>
<lg type="verse" xml:id="HV_47_142">
<l>śobhāṃ bibharṣi śikhivāhanadevatā tva-</l>
<l>mambhojakomalakarāgragṛhītaśaktiḥ|</l>
<l>līleva sindhumathanasya bhujaṃgabhoga-</l>
<l>kāṣāhitakraśimamadhyamahīdhramūrtiḥ||142||</l>
</lg>
<lg type="verse" xml:id="HV_47_143">
<l>jvālākalāpavikaṭāñjalipītadaitya-</l>
<l>senāśatakṣatajavahnikarāladhāram|</l>
<l>vajraṃ tvameva dadhatī nayanairvibhāsi</l>
<l>nīlotpalairiva śaradvikasadbhiraindrī||143||</l>
</lg>
<lg type="verse" xml:id="HV_47_144">
<l>cāmuṇḍayā viracitāñjali baddhahasta-</l>
<l>śākhānakhāṃśubharanihnutamaulicandraḥ|</l>
<l>mātastvayā natśirāḥ kriyate 'sthibhasma</l>
<l>bhājā śmaśānagṛhadevatayeva śaṃbhuḥ||144||</l>
</lg>
<lg type="verse" xml:id="HV_47_145">
<l>vistāripotrapihitārkavijṛmbhamāṇa-</l>
<l>daṃṣṭrāṃśubhinnatimirāmbaradiṅmukhaśrīḥ|</l>
<pb n="664" />
<l>chāyāchalena bhagavatyavagāḍhasindhu-</l>
<l>madhye virājasi varāhamukhī tvameva||145||</l>
</lg>
<lg type="verse" xml:id="HV_47_146">
<l>svargāpavargaphalasādhanahetubhāva-</l>
<l>mātasthuṣo mukhamadhīśvari vedarāśeḥ|</l>
<l>gāyatryasi dvijajanānanapuṇḍarīka-</l>
<l>khaṇḍābirāmaviniketanarājahaṃsī||146||</l>
</lg>
<lg type="verse" xml:id="HV_47_147">
<l>sāvitryapi sphuritavaktramṛgāṅkabimba-</l>
<l>cchāyānimīlitavilocanapaṅkajaśrīḥ|</l>
<l>ratnākṣasūtravalayaṃ parivartayantī</l>
<l>tārākulaṃ janani rātririvāvabhāsi||147||</l>
</lg>
<lg type="verse" xml:id="HV_47_148">
<l>āpīya saptabhuvanopahitopahāra-</l>
<l>nirdagdhadhūpapaṭalotthitamamba bhūyaḥ|</l>
<l>ācchāditārkakaramudgirasīva dhūma-</l>
<l>mūrdhvekṣaṇānalaśikhāvalikajjalaugham||148||</l>
</lg>
<lg type="verse" xml:id="HV_47_149">
<l>saṃcintya kāsarasurārivadhaṃ kaṭhora-</l>
<l>mutpaśyati tridaśadaityagaṇe kṛtānte|</l>
<l>ātmīyasairibhavināśabhiyeva caṇḍi</l>
<l>saṃyacchati sma na yamastvayi bhaktinamrān||149||</l>
</lg>
<lg type="verse" xml:id="HV_47_150">
<l>pādānatāstava bhavāni nakhātmadarśa-</l>
<l>bimbādhirūḍhatanudehatayā prapannāḥ|</l>
<l>sadyaḥ praṇāmasukṛtāhitavālakhilya-</l>
<l>rūpā iva śriyamudañjalayo bhajante||150||</l>
</lg>
<lg type="verse" xml:id="HV_47_151">
<l>phūtkāramuktahutabhugbhujagendrahāra-</l>
<l>saṃsaktaśṛṅkhalapayodharakumbhabhāgā|</l>
<l>śobhāṃ bibharṣi guruniścayayogasiddhi-</l>
<l>rutkṛṣṭamantragaṇaratnanidhānabhūstvam||151||</l>
</lg>
<pb n="665" />
<lg type="verse" xml:id="HV_47_152">
<l>vīkṣyāgrataḥ śabarakṛttapaśūpahāra-</l>
<l>raktacchaṭārdrapiśitāśanaśauṇḍatāṃ te|</l>
<l>jātāsthiśeṣavapurujjhitamāṃsadeha-</l>
<l>yantrā bhayādiva virājati revatīyam||152||</l>
</lg>
<lg type="verse" xml:id="HV_47_153">
<l>śobhāṃ bibharti tava nirmaladantapaṅkti-</l>
<l>niryanmayūkhanikurumbatayāmba vaktram|</l>
<l>līlāgṛhītakavalīkṛtamāṃsakunda-</l>
<l>gaurāsthidaṇḍamiva lolakarālajihvam||153||</l>
</lg>
<lg type="verse" xml:id="HV_47_154">
<l>pādāgrakoṇahatadundubhitāranāda-</l>
<l>mākarṇya saṃyugamukhe tava vajrapāṇeḥ|</l>
<l>anyānakāhatiparāṅmukhatāṃ jagāma</l>
<l>nūnaṃ vipakṣarahitā punaramba senā||154||</l>
</lg>
<lg type="verse" xml:id="HV_47_155">
<l>anyonyayuddharabhasāhatirugṇacūḍā-</l>
<l>viṣyandiśoṇitarasairiva laṅghayanti|</l>
<l>saṃsaktavindhyagirikaḍmaramandirāgra-</l>
<l>bhāgā na śāsanavidhiṃ tava tāmracūḍāḥ||155||</l>
</lg>
<lg type="verse" xml:id="HV_47_156">
<l>preṅkhatkapālakusumasragapoḍhabhogi-</l>
<l>hāraṃ bhayānakamadhīśvari rūpametat|</l>
<l>cetaḥ punastava dayāmṛdu saptaloka-</l>
<l>bhogāpavargaphalasādhanabaddhakakṣam||156||</l>
</lg>
<lg type="verse" xml:id="HV_47_157">
<l>pādāravindayugasaṃsmaraṇābhilāṣa-</l>
<l>pūtātmanāṃ tava sureśvari mānavānām|</l>
<l>utsṛjya lohanigaḍā nijarūpamāśu</l>
<l>māṇikyapādakaṭakaśriyamāśrayante||157||</l>
</lg>
<lg type="verse" xml:id="HV_47_158">
<l>velātaṭacalanitambaśilābhighāta-</l>
<l>saṃśīryamaṇavikaṭormighaṭāsahasraḥ|</l>
<pb n="666" />
<l>tvāṃ dhyāyatāmanudinaṃ plavabhaṅgasetu-</l>
<l>mabhyeti nīlamaṇikuṭṭimatāṃ payodhiḥ||158||</l>
</lg>
<lg type="verse" xml:id="HV_47_159">
<l>tvatpādayugmamaniśaṃ smaratāṃ karāla-</l>
<l>dhūmāvalīśabalitasphuraduddhatārciḥ|</l>
<l>viṣyandisāndramakarandahṛtālivṛnda-</l>
<l>mandārakānanatalatvamupaiti vahniḥ||159||</l>
</lg>
<lg type="verse" xml:id="HV_47_160">
<l>viṣyandamānamadadurdinagaṇḍabitti-</l>
<l>bhāgāstavāmba vipineṣvapi vidravanti|</l>
<l>stamberamāścaraṇasaṃsmaraṇena siṃha-</l>
<l>saṃghātaraudraravajātabhayā ivārāt||160||</l>
</lg>
<lg type="verse" xml:id="HV_47_161">
<l>daṃṣṭrākarālavadanāḥ sphuradagniheti-</l>
<l>piṅgordhvakeśarucayo 'ruṇaraudranetrāḥ|</l>
<l>atyantahiṃsramanaso 'pi tavānatānāṃ</l>
<l>naktaṃcarā jagati gauri vahanti maittrīm||161||</l>
</lg>
<lg type="verse" xml:id="HV_47_162">
<l>tvatsaṃśrayāngirinadīkuharāntarāla-</l>
<l>vṛttiḥ surañjitamukho na hinasti nūnam|</l>
<l>uddāmadānajalakuñjarakumbhakūṭa-</l>
<l>ku.ṭākakoṭikarajakrakajo 'pi siṃhaḥ||162||</l>
</lg>
<lg type="verse" xml:id="HV_47_163">
<l>phūtkāramuktadahanā vididaṅkṣavo 'pi</l>
<l>roṣāruṇekṣaṇarucastvayi bhaktibhājām|</l>
<l>āśīviṣāḥ sphuritakesararūpaghora-</l>
<l>jihvā vahanti vikacotpaladāmalīlām||163||</l>
</lg>
<lg type="verse" xml:id="HV_47_164">
<l>utkhātaśātakaravālalatāḥ karāla-</l>
<l>kodaṇḍadaṇḍavisarā vijighāṃsavo 'pi|</l>
<l>bandhutvametya vinatāṃstava tārayanti</l>
<l>kāntāradurgapatitāndhruvamamba caurāḥ||164||</l>
</lg>
<pb n="667" />
<lg type="verse" xml:id="HV_47_165">
<l>itthaṃ pramaviṣayalaṅghi laghutvamukta-</l>
<l>māhātmyamohitavibodhitaviṣṭapāyai|</l>
<l>tubhyaṃ namaḥ pratibalāvalitāmarendra-</l>
<l>dṛṣṭiprasādanakṛte nanu caṇḍikāyai||165||</l>
</lg>
<lg type="verse" xml:id="HV_47_166">
<l>itthaṃ stutestava vayaṃ viratāḥ svaśakti-</l>
<l>śūnyatvato na bhagavatyabhilāṣabhaṅgāt|</l>
<l>āsvādayantyamṛtaśīkarabinduvarṣa-</l>
<l>mabhyeti kasya rasanāvirasāmavasthām||166||</l>
</lg>
<lg type="verse" xml:id="HV_47_167">
<l>iti tava guṇavādāḥ kilāsmājjanani yadarjitamasti puṇyajātam|</l>
<l>pratisamayamiyaṃ tvadaṅghripūjābhiratiphalā tvayi tena no 'stu bhaktiḥ||167||</l>
</lg>
<lg type="verse" xml:id="HV_47_168">
<l>praśamaya mahāmohātaṅkaṃ vidhatsva sunirmalāṃ</l>
<l>dṛśamanudinaṃ kūṭībhūtaṃ tiraskuru kilbiṣam|</l>
<l>vighaṭaya dṛḍhānpāśagranthīnbhavavyatiṣaṅgiṇo</l>
<l>na tava viphalā pādāmbhojasmṛtiḥ praṇatātmanām||168||</l>
</lg>
<lg type="verse" xml:id="HV_47_169">
<l>itthaṃ nākinikāyanirmitanutiprāñcatprapañcaśruti-</l>
<l>prauḍhībhūtaśubhaprasādaviśadaśrīmaṇḍanācaṇḍikā|</l>
<l>sāhaṃkārahutāśahuṃkṛtakṛtatrāsā trilokīsadāṃ</l>
<l>sādaṃ sā ditijendradānavaghaṭāṃ ninyetarāmāyudhaiḥ||169||</l>
</lg>
<lg type="verse" xml:id="HV_47_170">
<l>tattatkālaṃ kālarātriprakopakrūrārambhottambhanaṃ varjayadbhiḥ|</l>
<l>āsede 'nyair dainyam aprāptadaityaiḥ(?) śaureḥ śūrair antikaṃ ratnasānau||170||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye caṇḍīstotraṃ nāma
saptacatvāriṃśaḥ sargaḥ|
</p>
</div>
<p>aṣṭacatvāriṃśaḥ sargaḥ.</p>
<div n="48" type="chapter">
<lg type="verse" xml:id="HV_48_1">
<l>' atha jvalatkāñcanarājiśṛṅgaśailopamā dānavadaityanāthāḥ.</l>
<l>kṛśānupiṅgabhrukuṭīkarālalalāṭapaṭṭā harimabhyupeyuḥ .. 1 ..</l>
</lg>
<lg type="verse" xml:id="HV_48_2">
<l>yugāntakālānaladhūmarāśirivādhirūḍhaḥ kaladhautaśailam .</l>
<l>tāyeṃ sthito megharuciryuyutsurvivalgito valguvarūthinīṣu .. 2 ..</l>
</lg>
<lg type="verse" xml:id="HV_48_3">
<l>sāsī susāsāsasusāsaso'sāvavīvavāveva vivo vivīvaḥ .</l>
<l>nainānanenānunanā nanonau rarīrurūro rarirāra roram .. 3 ..</l>
</lg>
<p xml:id="HV_48_3p">(ekākṣarapādaḥ)</p>
<lg type="verse" xml:id="HV_48_4">
<l>tasyātha nistriṃśanipātalūnasauvarṇavarmāruṇaratnacūḍāḥ .</l>
<l>nirīyurāyodhanamūrdhni kāyādamarṣavaḍheriva visphuliṅgāḥ .. 4 ..</l>
</lg>
<lg type="verse" xml:id="HV_48_5">
<l>tena dviṣāṃ saṃyati dehalagnapatatrikāvāsakalālasānām .</l>
<l>vyadhāyi senā karavālakṛttapatatrikāśvāsakalālasānām .. 5..</l>
</lg>
<lg type="verse" xml:id="HV_48_6">
<l>salīlamāyodhanamūrdhni dotsaṃnāhamutsṛṣṭavato'pi tasya .</l>
<l>surāricakrīkṛtacāpamuktaiḥ śaraiḥ śarīraṃ bibhide na dhairyam .. 6 ..</l>
</lg>
<lg type="verse" xml:id="HV_48_7">
<l>avāpya taiḥ karkaśamārgalābhaṃ śamārgalābhaṅgakṛtipragalbhaiḥ .</l>
<l>ninye na nūnaṃ sarasātalābhai rasātalābhaikaparāyaṇatvam .. 7 ..</l>
</lg>
<lg type="verse" xml:id="HV_48_8">
<l>sa vallakīvādyamivārisainyaṃ tantrīguṇotkarṣavadāhavāgre .</l>
<l>vistāridainyaṃ laghubhiḥ prahāraiściraṃ vaśasthaṃ gurubhiśca cakre .. 8 ..</l>
</lg>
<lg type="verse" xml:id="HV_48_9">
<l>abhūtparīte subhaṭairarātiviṣādavadbhirna viṣādavadbhiḥ ..</l>
<l>asṛṅmayīnāṃ prabhavastadānīmapāṃ ca janye samapāñcajanye .. 9..</l>
</lg>
<lg type="verse" xml:id="HV_48_10">
<l>tārthe sthitastatkanakāvadātapatatraraśmiccharitottarīyaḥ .</l>
<l>surārisenādalitāstadānīṃ camūcarānsvānatha śārṅgapāṇiḥ .. 10 ..</l>
</lg>
<lg type="verse" xml:id="HV_48_11">
<l>navīnanānānavano vivonnaṃ vavāvanenā vanavānvinainān .</l>
<l>vānānanānnānuvanaṃ na nunnā navīnivāvannavanāvavinnaḥ .. 11 .. (akṣaraḥ)</l>
</lg>
<lg type="verse" xml:id="HV_48_12">
<l>sphuratkirīṭāspadapadmarāgamayūkharekhācchuritā murāreḥ .</l>
<l>vyāpāryamāṇāsisaraktadhārāmārgāṅkiteva śriyamāsadaddayauḥ .. 12 ..</l>
</lg>
<lg type="verse" xml:id="HV_48_13">
<l>sa sādhusaṃdho nidhanāndhadhundhurdhanurdhanāno dhuri dhīnidhīnām .</l>
<l>rurodha rodhairmadhamārgarāgimanāḥ samagrāsurasārasenāḥ .. 13 .. .</l>
</lg>
<p xml:id="HV_48_13p">__ (saptavyañjanabandhaḥ)</p>
<lg type="verse" xml:id="HV_48_14">
<l>ātastare mudgaraghātabhinnakarīndrakumbhaskhalitaiḥ saraktaiḥ .</l>
<l>saṅgrāmalakṣmīśabarīvibhūṣāguñjāphalaimauktikamaṇḍalaiḥ kṣmā .. 14 ..</l>
</lg>
<lg type="verse" xml:id="HV_48_15">
<l>sasārasūḥ sārasasārasārī sasāra sūriḥ sasurāsure'sau .</l>
<l>rasaurasāriḥ sarasaṃ riraṃsurāsaiḥ surāso'risirānasāre .. 15..(byakṣaraḥ)</l>
</lg>
<lg type="verse" xml:id="HV_48_16">
<l>ratnojjvalaiścakramayaiḥ patadbhiḥ parisphuraddīdhiticakravālaiḥ .</l>
<l>vyarājatānekasahasrasaṃkhyaiḥ kṣayārkabimbairiva saṃyugorvī .. 16 ..</l>
</lg>
<lg type="verse" xml:id="HV_48_17">
<l>kuntābhighātādraṇamīyivadbhistadācakampe turagairarīṇām .</l>
<l>ghnanto na te tatra ruciṃ dadhānā tadā ca kaṃpeturagairarīṇām .. 17 ..</l>
</lg>
<lg type="verse" xml:id="HV_48_18">
<l>sa nīrabhārāmbudharābhirāmastaḍicchaṭāpiṅgatarottarīyaḥ .</l>
<l>śriyaṃ dadhānaḥ pṛthulāṅgalīnāṃ varṣāvatārapratimo murāriḥ .. 18 ..</l>
</lg>
<lg type="verse" xml:id="HV_48_19">
<l>karairakāro'rikiro'kukākurākekarairekakukārakāruḥ .</l>
<l>kirerakāri kakaraikakārā kurīrakāreka karārakaukāḥ .. 19 ..(byakṣaraḥ)</l>
</lg>
<lg type="verse" xml:id="HV_48_20">
<l>tatkhaḍgadhārāvinikṛttamūlā viṣāṇināṃ pīvarahastadaṇḍāḥ .</l>
<l>vidhīyamānāntakarājadhānīstambhābhirāmāḥ patitā virejuḥ .. 20 ..</l>
</lg>
<lg type="verse" xml:id="HV_48_21">
<l>yodhasya tasminsamare tadānīṃ vinighnato'rāticamūḥ svadhāmnā .</l>
<l>bhāsvānapi sphāratarapratāpo na sāmyamālambata cārudoṣṇaḥ .. 21 ..</l>
</lg>
<p xml:id="HV_48_21p">- (mātrācyutakam)</p>
<lg type="verse" xml:id="HV_48_22">
<l>nipātitasyāriśirastrabandhe kṛpāṇapaṭṭasya ca tena roṣāt .</l>
<l>tadāspadaśrīmaṇipārihāryaninādalīlāraṇitena tena .. 22 ..</l>
</lg>
<lg type="verse" xml:id="HV_48_23">
<l>raṇaṃ gajaiḥ sindhumivāmarāṇāṃ tadāpairājaṣṭatamantaraṅgaiḥ .</l>
<l>virocanaścānugato'dhipatyatadāparājeṣṭa tamantaraṅgaiḥ .. 23 .. (yugmam)</l>
</lg>
<lg type="verse" xml:id="HV_48_24">
<l>surārināthena raṇakṣapāsu prabhāmayasya dhvajinī tadānīm .</l>
<l>yugāntaveleva sanīrabhāragabhīratārastanayitnughoṣā .. 24 ..</l>
</lg>
<lg type="verse" xml:id="HV_48_25">
<l>pairāpanāpakṣamanānatena navena sāpatnyapasā sugāsu .</l>
<l>, jitājimāthiprathimāsugāsu śubhāśu sārambharasā nagena .. 25 ..</l>
</lg>
<p xml:id="HV_48_25p">(prātilomyena sa evārthaḥ)</p>
<lg type="verse" xml:id="HV_48_26">
<l>nipātitastena dṛḍhāsthibandhe tadbhaṅgatoṣādiva tīkṣṇadhāraḥ .</l>
<l>tene digantapratiphāladīrgha kṛpāṇapaṭṭaḥ kvaṇitāṭṭahāsam .. 26 ..</l>
</lg>
<lg type="verse" xml:id="HV_48_27">
<l>dīnānanendūnadunodanunnā nānandanodī danunandanādīn .</l>
<l>nānandino'nūnanadīnanādānandī nanandānu nadannadūnaḥ .. 27 ..(yakṣaraḥ)</l>
</lg>
<lg type="verse" xml:id="HV_48_28">
<l>navotpalaśyāmalakāntibhāsvadanekapārīhitacāruśobhāḥ .</l>
<l>sa pānabhūmīriva saṃyugorvīścakāra nānāvaravīrabāhyāḥ .. 28 ..</l>
</lg>
<lg type="verse" xml:id="HV_48_29">
<l>vyadhāyi tena kṣapitāstraśastraprapañcamāyāmavatā satāram ..</l>
<l>tatsainyamāvarjitaśatruraktaprapañcamāyāmavatā satāram .. 29 ..</l>
</lg>
<lg type="verse" xml:id="HV_48_30">
<l>tasminmahārau ravasaṃkaṭe'pi nipātitāḥ saṃyugamūrdhni vīrāḥ .</l>
<l>kṛtāpadānāḥ prasaradvimānavīthīgatāḥ svarganivāsamāpuḥ .. 30 ..</l>
</lg>
<lg type="verse" xml:id="HV_48_31">
<l>sāmbhobharairañjanabhedabhābhiḥ prāptaiḥ smarāreḥ samarānakatvam .</l>
<l>saṃhārakālābhitasya sindhoḥ samānaśabdairgaganaṃ tadānīm .. 31 ..</l>
</lg>
<p xml:id="HV_48_31p">(mātrārahito gūḍhakriyākartṛkaḥ)</p>
<lg type="verse" xml:id="HV_48_32">
<l>saṅgrāmabhāṃge sahasābhyupetya kṛtābhiyogānsubhaṭāṃstadānīm .</l>
<l>ekā śivā dūtyapi cāntareṇa saṃyojayāmāsa sahāpsarobhiḥ .. 32 ..</l>
</lg>
<lg type="verse" xml:id="HV_48_33">
<l>saṃkhye parāsuṃ suralokanārī pravīramādāya sarāgicetāḥ .</l>
<l>mumerukulaṃ praviveśa cārupiyālasālaṃ ramaṇābhilāpāt .. 33 ..</l>
</lg>
<p xml:id="HV_48_33p">(akṣaracyutakam)</p>
<lg type="verse" xml:id="HV_48_34">
<l>karālalekhaṃ sṛṇighātadhūtamūrdhā samutkṣipya karaṃ karīndraḥ .</l>
<l>adarśayannākatalādhirohasopānamālāmiva yoddharaṇe .. 34 ..</l>
</lg>
<lg type="verse" xml:id="HV_48_35">
<l>mārārirāmāmamarairamomāmurorarāārimamūmmarīrām ..</l>
<l>marīmamīrāṃ marumā mamarma mārāmirāmārurīmamormim .. 35 .. (vyakṣaraḥ)</l>
</lg>
<lg type="verse" xml:id="HV_48_36">
<l>daityādhipāstatra yuyutsavo ye saroṣadaṣṭādhararaudranetrāḥ .</l>
<l>kṣatābhimānāstarasā tayātha te vītatṛpṇāḥ samare babhūvuḥ .. 36 ..</l>
</lg>
<lg type="verse" xml:id="HV_48_37">
<l>saṃsārasetuḥ surasaṃstutāstraistastāra sāstāritarāḥ satārā..</l>
<l>sārāstitārātirasāḥ sasūtāḥ sāstrotsarāsāḥ sarasāstatastāḥ .. 37 ..</l>
</lg>
<p xml:id="HV_48_37p">(vyakṣaraḥ)</p>
<lg type="verse" xml:id="HV_48_38">
<l>vajraprabha tatpṛtanā tadānīṃ veleva kūlācalamūrmibhaṅgaiḥ .</l>
<l>viśvāpyaviśvāsakṛdāhaveṣu vivyādha saṃrabhya varāhakarṇaiḥ .. 38 ..</l>
</lg>
<lg type="verse" xml:id="HV_48_39">
<l>nighnansa śatroḥ pṛtanā raṇeṣu sebhā varāsaprasarā babhāse ..</l>
<l>saṃrambhamambhodharadhīranādo harorusārastarasā ruroha .. 39 ..</l>
</lg>
<p xml:id="HV_48_39p">(prātilomyenābhinnārthapādaḥ) .</p>
<lg type="verse" xml:id="HV_48_40">
<l>abhyāpatantī sthagitāntarikṣaṃ saroṣacittā yudhi vipracitteḥ .</l>
<l>ṭāṃkāritāśeṣavimānaghaṇṭaistadā vikarṇairbhujagairivārāt .. 40 ..</l>
</lg>
<lg type="verse" xml:id="HV_48_41">
<l>senā sabhāmā navatīvratāpe senā sabhā mānavatī vratāpe.</l>
<l>sādhūjitā sannavadhāturāge sā dhūjitā sannavadhāturāge .. 41 ..</l>
</lg>
<p xml:id="HV_48_41p">- (samudgayamakam)</p>
<lg type="verse" xml:id="HV_48_42">
<l>dānāratā saṅgatamānadāsā nānādhurā varmavatā varāsaiḥ .</l>
<l>sairāvatā varmavarā dhunānā sā dānamātaṅgasatāranādā .. 42 ..</l>
</lg>
<p xml:id="HV_48_42p">(anulomapratilomārdha ślokaḥ)</p>
<lg type="verse" xml:id="HV_48_43">
<l>nipatya saṃhāravibhāvarīva surārisainyena samaṃ yuyutsuḥ .</l>
<l>chāyāndhakārasthagitārkabimbadigantarā dānavacakravālam .. 43 ..</l>
</lg>
<lg type="verse" xml:id="HV_48_44">
<l>kallolikīlālakulākulākukākolakākīkulikālikekaiḥ .</l>
<l>kālī kukākokilakālakaikā lolālakāloki kalau kilolkā ..44..</l>
</lg>
<p xml:id="HV_48_44p">(byakṣaraḥ . tilakam)</p>
<lg type="verse" xml:id="HV_48_45">
<l>kātyāyanī dvādaśabhistadānīmudañcitāṣāḍhatayātha dobhiḥ .</l>
<l>vyarājatāyodhanamūrdhni māsaiḥ saṃvatsaraśrīriva jṛmbhamāṇā .. 45 ..</l>
</lg>
<lg type="verse" xml:id="HV_48_46">
<l>tanmārgaṇairye'bhihatāḥ patadbhiravāpatanvīratayābhiyoge.</l>
<l>tāndivyanārījanatā dhiyāyairavāpa tanvī ratayābhiyoge .. 46 ..</l>
</lg>
<lg type="verse" xml:id="HV_48_47">
<l>ciraṃ nidadhyau punaruktamūrchāgamāgameṣu pravilokitānām .</l>
<l>nimīlitākṣaḥ samiti pravīraḥ surāṅganānāmiva rūpalakṣmīm .. 47 ..</l>
</lg>
<lg type="verse" xml:id="HV_48_48">
<l>samutkhanatkaścidapāstahetirajotatānekapadaṃ tadaṇḍam .</l>
<l>vairiñcamapyaśvakhurakṣatotthaṃ rajo'taitānekapadantadaṇḍam .. 48 ..</l>
</lg>
<lg type="verse" xml:id="HV_48_49">
<l>ekasya saṃkhye paripūrṇacāruśṛṅgārarāgasya babhūva tasmin ..</l>
<l>īhāmṛgāṅkasya surāṅganābhidṛṣṭasya ceṣṭārabhaṭī pradhānā .. 49 ..</l>
</lg>
<lg type="verse" xml:id="HV_48_50">
<l>bhayaṃkarairāvaṇadantadaṇḍasaṃghaṭṭadhūmrāvilamerukuñjā.</l>
<l>amandarīḍhoragabāṇaviddhaviṭaṅkaṭaṅkāsurabāhudaṇḍā ..50.. (bhāṣāsamāveśaḥ)</l>
</lg>
<lg type="verse" xml:id="HV_48_51">
<l>gabhīradhīrāravarīṇabhīruraṇādarā dāruṇavāraṇā sā .</l>
<l>abhaṅgurā vīravirūḍhahāvasurāṅganādakṣakaṭākṣamokṣaiḥ ..51.. (pādaniravadyaḥ)</l>
</lg>
<lg type="verse" xml:id="HV_48_52">
<l>4bhāmayenāricamūstadānīṃ salīlamāsphālitacāpayaṣṭiḥ .</l>
<l>virūḍhasaṃrambhasurāribāṇasaṃbhārasaṃruddhakarīrakuñjā ..52.. (prāgardhaniravadyaḥ)</l>
</lg>
<lg type="verse" xml:id="HV_48_53">
<l>ārūḍharīḍhāmarabāṇaviddhaturaṃgamālā raṇarāgamūḍhā .</l>
<l>nītā vihastatvabhibhaiḥ sahātha suvarṇasānorgahanānyavikṣat .. 13 ..</l>
</lg>
<p xml:id="HV_48_53p">_ (caramārdhaniravadyaḥ)</p>
<lg type="verse" xml:id="HV_48_54">
<l>ruṣā tamabhyaidatha vajrabāhuvarūthinī saṃgararāgicetāḥ.</l>
<l>daityairupetā kṣayakālasindhuveleva kallolavaṭāsahastraiḥ .. 14 ..</l>
</lg>
<lg type="verse" xml:id="HV_48_55">
<l>saṃhāradhīnardamadā samābhī rāsādarātisthiratārakā ca .</l>
<l>sātaṃ varāsaprakare'bhiyojyā nāmāhitājitvarasādināmā .. 55 ..</l>
</lg>
<p xml:id="HV_48_55p">(prātilomyenānantara ślokaḥ)</p>
<lg type="verse" xml:id="HV_48_56">
<l>mānādisāratvajitāhimānā jyāyobhirekaprasarāvataṃsā .</l>
<l>cakāra tārasthitirādasārā bhīmā sadāmardanadhīrahāsam .. 16 ..</l>
</lg>
<lg type="verse" xml:id="HV_48_57">
<l>daityairathābhyetya kṛtāntamukhyā rayādayudhyanta raṇe suraughāḥ .</l>
<l>taraṅgiṇīsrotasi saṃpatantastaraṅgabhaṅgā iva gaṇḍaśailaiḥ .. 17 ..</l>
</lg>
<lg type="verse" xml:id="HV_48_58">
<l>rakṣodarakṣodavipannadaityamānāgamānāgatabhītiyodhām ..</l>
<l>patrātapatrātatabaddhaśobhāṃ viśvāsaviśvāsapam̐dātisainyām .. 58 ..</l>
</lg>
<lg type="verse" xml:id="HV_48_59">
<l>abhyetya saṅgrāmabhuvaṃ viṣāṇaprabhācchalenodaradhāmapītam .</l>
<l>samudringāṅgamiva pravāhamayodhayannāgamukho'bhiyātīn .. 19 ..</l>
</lg>
<lg type="verse" xml:id="HV_48_60">
<l>bhānena nūnānanibhānanunnānibhānano bhānunibhānnabhobhit .</l>
<l>nābhinnanābhīnaninānanaubhānānābhinobhānnananānubhūnut .. 60 ..</l>
</lg>
<p xml:id="HV_48_60p">(byakṣaraḥ . viśeṣakam)</p>
<lg type="verse" xml:id="HV_48_61">
<l>prakāśitāyodhanasauṣṭhavo'tha māyāsuro'nyatra vipakṣalokam .</l>
<l>virūḍha eko'dhiraṇaṃ babādhe prasahya dhātvarthamivopasargaḥ .. 61 ..</l>
</lg>
<lg type="verse" xml:id="HV_48_62">
<l>dadarśa senā atha dānavānāmanuttamāḥ sādhyavasā yamastāḥ .</l>
<l>śarīralagnāśca śivā bhaṭānāmanuttamāḥ sādhyavasāyamastāḥ .. 62 ..</l>
</lg>
<lg type="verse" xml:id="HV_48_63">
<l>mūchoparītaṃ tarasā jagāma jahau samāśvāsamupeyivāṃsam .</l>
<l>kaidarthiteti sma gatāgatābhyāṃ bhaṭena nākapramadāhavāgre .. 63 ..</l>
</lg>
<lg type="verse" xml:id="HV_48_64">
<l>tenāhatānyāhavadurmadena dvandve tadānīṃ tumule pravṛtte .</l>
<l>tataḥ padānīva balāni pūrvamabhyahitāni dviṣatāṃ nipetuḥ .. 64 ..</l>
</lg>
<lg type="verse" xml:id="HV_48_65">
<l>viśaṅkaṭaṃ kaṇṭhaviṣaṃ dadhānaḥ kulādrinirbhedaviśaṅkaṭaṅkam .</l>
<l>mahāni kartuṃ samare nirāsthadarātilokaṃ samahāni kartum .. 69 ..</l>
</lg>
<lg type="verse" xml:id="HV_48_66">
<l>bhānti sma saṃvītaguḍairvapurbhisturaṅgamāḥ saṃtatamāpatantaḥ .</l>
<l>āviṣkṛtānekasahastrasaṃkhyairivekṣituṃ vikramamindumauleḥ ..66..</l>
</lg>
<lg type="verse" xml:id="HV_48_67">
<l>śiro vahanbandhuramājiṣūca śikhaṇḍakāntaṃ śaśikhaṇḍakāntam .</l>
<l>rarāja lagnaḥ suraśātravāṇāmanekapālīdamane kapālī .. 67 ..</l>
</lg>
<lg type="verse" xml:id="HV_48_68">
<l>chettuṃ śiraḥ kuñjarapṛṣṭhabhājaḥ paryastamīśena sadhāma cakram .</l>
<l>dadarśa rāhunijakaṇṭhapīṭhacchidāṃ smarannutphaladantarikṣe .. 68 ..</l>
</lg>
<lg type="verse" xml:id="HV_48_69">
<l>sabhāmayānāṃ prasabhāmayānāṃ samiddharāgābhisamiddharāgā.</l>
<l>cakāra senā na ca kā rasenāḥ samāhitānāmasamāhitānām .. 69 ..</l>
</lg>
<lg type="verse" xml:id="HV_48_70">
<l>nabhastalodyānatamālakhaṇḍairbhaṭapratāpānaladhūmadaṇḍaiḥ .</l>
<l>saṅgrāmadugdhodadhikālakūṭalekhāvibhaṅgaiḥ sphuritaṃ kṛpāṇaiḥ .. 70 ..</l>
</lg>
<lg type="verse" xml:id="HV_48_71">
<l>tasmiṃstadā bhāsvati candracāruniśātahetau yudhi jṛmbhamāṇe .</l>
<l>viśīryamāṇaṃ dadṛśe surāreḥ sainyāndhakāraṃ tridaśādhināthaiḥ .. 71 ..</l>
</lg>
<p xml:id="HV_48_71p">(binducyutakam)</p>
<lg type="verse" xml:id="HV_48_72">
<l>sārā matāpi kṣapitāmarā sā mārā bhiyā cakracayābhirāmā .</l>
<l>navebharāsaprasarā bhavena senā tu hetikṣatihetunāse .. 72 ..</l>
</lg>
<p xml:id="HV_48_72p">(prātilomyena sa evārthaḥ)</p>
<lg type="verse" xml:id="HV_48_73">
<l>uttiṣṭhamānā samare sadapai saṃhāraveleva jagatrayasya .</l>
<l>nistriṃśakallolakarālitābhrasindhunaṃdantī ghanaghoraghoṣam .. 73 ..</l>
</lg>
<lg type="verse" xml:id="HV_48_74">
<l>tenācyutācāramṛdhābhirāmā mānānatā gauravadhāmarāgāt .</l>
<l>senārditā sārarudhā surāṇāṃ nānāhitā vārayudhā parāsīt .. 74 ..</l>
</lg>
<p xml:id="HV_48_74p">(pratipādaṃ gomūtrikā murajabandhaśca)</p>
<lg type="verse" xml:id="HV_48_75">
<l>romāñcamuccairbibharāṃ cakāra tatkhagaghātaiḥ subhaṭasya saṃkhye .</l>
<l>surāṅganādarśanajṛmbhamāṇamanobhavasyeva śarīrayaṣṭiḥ .. 79 ..</l>
</lg>
<lg type="verse" xml:id="HV_48_76">
<l>vajraprabhasyātha yuyutsu sainyaṃ tadāśu śūreṇa tadā śuśūre .</l>
<l>śaktā babhūvuḥ samare vijetuṃ mahānaṭaṃ ketra mahānaṭaṅke .. 76 ..</l>
</lg>
<lg type="verse" xml:id="HV_48_77">
<l>vicūṃrṇyamānadvipakarṇaśaṅkhaparāgapāṇḍūkṛtamuddhatasya .</l>
<l>sacandanālepamivāmarastrīsamāgamotkasya vapurvireje .. 77 ..</l>
</lg>
<lg type="verse" xml:id="HV_48_78">
<l>sāmānitāyukprasṛtā varāsi sirāvatāsṛkprayutānimāsā .</l>
<l>rāvībharāsapratighāparopaparopaghātiprasarāmavīrā .. 78 ..</l>
</lg>
<p xml:id="HV_48_78p">_(anulomapratilomapādaḥ)</p>
<lg type="verse" xml:id="HV_48_79">
<l>niśānanenāhitahāriśobhaṃ śaityasya dhāmāmalamuṣṇaraśmeḥ .</l>
<l>dadhattadānīṃ yudhi maṇḍalāgraṃ tuṣāradhāmā ca jaghāna daityān .. 79 ..</l>
</lg>
<lg type="verse" xml:id="HV_48_80">
<l>vimatsaraḥ patrigaṇena sākaṃ savyāpasavyāpadi daityacakre .</l>
<l>vyāpāra āsīcca śarairbhaṭānāṃ saṃdehasaṃdehaparāyaṇānām .. 80 .. .</l>
</lg>
<lg type="verse" xml:id="HV_48_81">
<l>smerānanābhyāṃ samare sametya sollāsanānāsilatālalāmāḥ.</l>
<l>tābhyāṃ sasaṃrambhamarātisenā nirāsire sāratarābhirāmāḥ .. 81 ..</l>
</lg>
<lg type="verse" xml:id="HV_48_82">
<l>tathā dadhāno'tanutāṃ nidhīnāṃ dhūtānano'nūnadhunīnanādaḥ .</l>
<l>tenaidhitānāṃ nidhanaṃ tadānīṃ nūnaṃ na tene na dhanādhināthaḥ .. 82 ..</l>
</lg>
<p xml:id="HV_48_82p">__(tavargabandhaḥ )</p>
<lg type="verse" xml:id="HV_48_83">
<l>cūrṇo dadhau tadṛḍhavajramuṣṭiniṣpiṣṭasauvarṇatanutrajanmā .</l>
<l>muktānidhāneṣu karīndrakumbhasthaleṣu siddhārthakarāśilīlām .. 83 ..</l>
</lg>
<lg type="verse" xml:id="HV_48_84">
<l>kaṅkālakāryārthiśivāsilūnakaṃ kālakārātigaṇā raṇoyām .</l>
<l>kaṅkālakā bhāsuradehalagnakaṅkālakādhīśacamūna cakre .. 84 ..</l>
</lg>
<lg type="verse" xml:id="HV_48_85">
<l>yodhāḥ kalāpaiḥ kṛtacāruśobhā vimuktasiṃhadhvanitārakekāḥ.</l>
<l>koṣodarebhyaścakṛṣuḥ kṛpāṇānahīnmayūrā iva koṭarebhyaḥ .. 85 ..</l>
</lg>
<lg type="verse" xml:id="HV_48_86">
<l>preṅkhannakhāṃśūtkaramañjarīkā karṇāntakṛṣṭonnatacāpayaṣṭiḥ .</l>
<l>saṃkhyāvato'pi dviṣato raṇeṣu jaghāna kālī gaṇanāvyatītān .. 86 ..</l>
</lg>
<lg type="verse" xml:id="HV_48_87">
<l>jagatraye'pi spṛhaṇīyarūpā vilakṣaṇaṃ rūpamupājihīrṣuḥ .</l>
<l>lāvaṇyasaubhāgyaguṇairanindyaiḥ purandhricūḍāmaṇitāmupetya .. 87 ..</l>
</lg>
<lg type="verse" xml:id="HV_48_88">
<l>rodhodharā rodhradharairirātrairarorudhā dhūrdharadhūrurūrāḥ..</l>
<l>rurodha raidhādhirudho radhādhirādhāradhīrārudhirā dharārdham .. 88 ..</l>
</lg>
<p xml:id="HV_48_88p">(akṣaraḥ . yugmakam)</p>
<lg type="verse" xml:id="HV_48_89">
<l>kṣiptaṃ kareṇātha tayā vidūramardhārdhamagnaṃ vinipatya tiryak .</l>
<l>babhāra cakra karikumbhabhāvadaṭṭālasālakramaśīrṣakatvam .. 89..</l>
</lg>
<lg type="verse" xml:id="HV_48_90">
<l>tasyāṃ raṇāraṇyabhuvi prakṛṣṭakṛpāṇakṛttāribhaṭā tadānīm .</l>
<l>mārīcamāyākṛtatīvramohā raghūdvahasyeva cacāra vṛttiḥ .. 90 ..</l>
</lg>
<lg type="verse" xml:id="HV_48_91">
<l>sāmbhobharairañjanabhedabhābhiḥ prāptaiḥ smarāreḥ samarānakatvam .</l>
<l>'saṃhārakālābhitasya sindhoḥ samānaśabdairgaganaṃ tadānīm .. 91 ..</l>
</lg>
<p xml:id="HV_48_91p">(mātrārahito gūḍhakriyākartṛkaḥ)</p>
<lg type="verse" xml:id="HV_48_92">
<l>stanatyupetāṃ pṛtanāṃ smarārestadā na keyūracitāṃsabhābhiḥ .</l>
<l>suradviṣaḥ saṃvalitārkapādāstadānake'yū racitāṃ sabhābhiḥ .. 92 ..</l>
</lg>
<lg type="verse" xml:id="HV_48_93">
<l>tato'tyatīyāya tayā yutātatāyyatyayāyāyatitotiyattam .</l>
<l>tutyā yayau taṃ yatiyeyatāyī tāyītayāto yayuyāyitatyā .. 93 ..</l>
</lg>
<p xml:id="HV_48_93p">___ (yakṣaraḥ)</p>
<lg type="verse" xml:id="HV_48_94">
<l>karṣandhanuḥ saṃhatadīpravāṇaṃ sasajjarāsandhavadho raṇena .</l>
<l>āvarjito bhīma ivābabhāse sasajjarāsandhavadhoraṇena .. 94 ..</l>
</lg>
<lg type="verse" xml:id="HV_48_95">
<l>saṃkhye vṛṣāṅkaḥ prasṛto na tejastadāsa hantavyavadhāyakasya .</l>
<l>saṅgrāmarāgaprasareṇa dūraṃ tadāsahanta vyavadhāyakasya .. 95 ..</l>
</lg>
<lg type="verse" xml:id="HV_48_96">
<l>sattvaprakāśaprasareṇa dūraṃ nirmucyamānepvatha nākasatsu .</l>
<l>kodaṇḍavallīstarasā dhunānā varūthinī śītamarīcimauleḥ .. 96 ..</l>
</lg>
<lg type="verse" xml:id="HV_48_97">
<l>sajjā ninādānavatāpiteṣu sākaṃ patākāśatalāñchiteṣu .</l>
<l>sajjāninā dānavatāpiteṣu sākampatākāśatalāñchiteṣu .. 97 ..</l>
</lg>
<p xml:id="HV_48_97p">(samudyamakam)</p>
<lg type="verse" xml:id="HV_48_98">
<l>śilīmukhaudhaiḥ kṣayasaptasaptimarīcidīpraistridaśārilokaḥ .</l>
<l>prasapaitārātsakalāsu dikṣu rajondhakāreṇa vijambhitālu .. 98..</l>
</lg>
<lg type="verse" xml:id="HV_48_99">
<l>vyāpādayantaṃ niśitaiḥ sa saṃkhye samānacakravyavahāratāpe .</l>
<l>madorjitānekapadāri pātisamiddharāgaścaturaṃsakūṭam .. 99 ..</l>
</lg>
<lg type="verse" xml:id="HV_48_100">
<l>raṇāṅgane kaiśikamārgacārā śikṣāsāviṣkṛtasauṣṭhavānām .</l>
<l>tatsainikānāṃ dhutacarmakhaṇḍā vyajṛmbhata sthānaviśeṣalakṣmīḥ .. 10 ..</l>
</lg>
<lg type="verse" xml:id="HV_48_101">
<l>hīnohinīnāṃ nahanena nainā nīhohanānonahanānanehā .</l>
<l>hī nunnahānā hanane hanenānahāni nānāhananānanaṃhaḥ .. 101 ..</l>
</lg>
<p xml:id="HV_48_101p">__ (byakṣaraḥ)</p>
<lg type="verse" xml:id="HV_48_102">
<l>tahāṇanirbhinnakapolamuktaraktacchaṭāpāṭalakarṇaśaṅkhaḥ .</l>
<l>guhopakaṇṭhāspadanūtanendubimbodayādriśriyamāpa nāgaḥ .. 102 ..</l>
</lg>
<lg type="verse" xml:id="HV_48_103">
<l>dhīnāṃ nidhānaṃ nidhanāndhadhundhūnadhūnano'nūnadhunīnadhūniḥ .</l>
<l>nunnādhidhenūnadhunonnanainānanindhanānādhi dhanaidhano'ndhān .. 103 ..</l>
</lg>
<p xml:id="HV_48_103p">(byakṣaraḥ)</p>
<lg type="verse" xml:id="HV_48_104">
<l>mūrchāparītaṃ rabhasājighṛkṣuḥ surāṅganā saṃgaramūrdhni dhīram .</l>
<l>ujjīvayantaṃ karaśīkaraughairamarṣajihma gajamāluloke .. 104 ..</l>
</lg>
<lg type="verse" xml:id="HV_48_105">
<l>repe puruprīraparo'pi pāpariprorurūpāripapīrapāram .</l>
<l>purāri rāpāparapipparārpirepo ripūrorarapūriropaḥ .. 105 ..</l>
</lg>
<p xml:id="HV_48_105p">(akṣaraḥ)</p>
<lg type="verse" xml:id="HV_48_106">
<l>muktānidheḥ kuñjararājakumbhakūṭasya paryaṅkataleṣvaśaṅkam .</l>
<l>huṃkāramātrairabhijapya yodhaḥ saṃsiddhikāmo nicakhāna śaṅkan .. 106 ..</l>
</lg>
<lg type="verse" xml:id="HV_48_107">
<l>tejotatājo jajato'tijetā tato jitojotitajātijātam .</l>
<l>jātīti totte jitajittatāji jājī jitātītajitītitattat .. 107 ..</l>
</lg>
<p xml:id="HV_48_107p">(akṣaraḥ)</p>
<lg type="verse" xml:id="HV_48_108">
<l>rociṣṇutaccāpavimuktacaṇḍanārācacakrāstavirocanāciḥ .</l>
<l>jajñe jagattatkṣaṇamandhakārasaṃdhānanirdhūtadigantakānti .. 108 ..</l>
</lg>
<lg type="verse" xml:id="HV_48_109">
<l>roce'riroro ruruce rarocciccarācarā rucirorucarcaḥ .</l>
<l>cārīcaro rārirucī rucocairacūcuracārcirareracauram .. 109 ..</l>
</lg>
<p xml:id="HV_48_109p">(ghyakṣaraḥ)</p>
<lg type="verse" xml:id="HV_48_110">
<l>gīrvāṇabhaṅgokṣurakaṃdharatvamāyodhanāgre dadhato'bhralīnā .</l>
<l>saratnacāpāñjaladānivārāttaḍidguṇenāśu vidhūya daityān .. 110 ..</l>
</lg>
<lg type="verse" xml:id="HV_48_111">
<l>lolālimālollalamaulimūlamīlallalāmāmalamāmalelī .</l>
<l>maulīmamālālamilā lalāmalāmāmamollolamamālimīmaḥ .. 111 ..</l>
</lg>
<p xml:id="HV_48_111p">(akṣaraḥ)</p>
<lg type="verse" xml:id="HV_48_112">
<l>sakārmukajyāravatārakekāninādasaṃpūritadigvibhāgān .</l>
<l>suradviṣo baddharuṣaḥ karālakapālaśobhāmabhito jighāsuḥ .. 112 ..</l>
</lg>
<lg type="verse" xml:id="HV_48_113">
<l>nunnaikanānānakanākinīkānanīkinīkānanakekino'kān .</l>
<l>konākanannākakakānakānānakokakiṅkānananūkakākuḥ .. 113 ..</l>
</lg>
<p xml:id="HV_48_113p">(yugmam . akṣaraḥ)</p>
<lg type="verse" xml:id="HV_48_114">
<l>sainyaṃ tadānīmaśaniprabheṇa suradviṣaḥ saṃyati rakṣyamāṇam .</l>
<l>yuyutsu dūrādupayatpayodhevimuktasīmeva vilolamambhaḥ .. 114 ..</l>
</lg>
<lg type="verse" xml:id="HV_48_115">
<l>tadā tu dātaita dadātu tuttotadītito tāditaduddatodī .</l>
<l>tutoda dātātitatādidattadūtīti tāto dadadetatuttīḥ .. 119 ..</l>
</lg>
<p xml:id="HV_48_115p">__(akṣaraḥ)</p>
<lg type="verse" xml:id="HV_48_116">
<l>sabhāmamūni tridaśāricakramudgī(dū)ṇahetisthagitāntarikṣam .</l>
<l>jighāṃsu yadyadvṛṣarājaketumabhyāgamanmandaradunirīkṣyam .. 116 ..</l>
</lg>
<lg type="verse" xml:id="HV_48_117">
<l>tattattatotītapatatpatīti pitottatāpāpi tupūtapāpaḥ .</l>
<l>pītātapopāpatitopatāpipātottatottāpitapattipūtaḥ .. 117 ..</l>
</lg>
<p xml:id="HV_48_117p">__ (yugmam . byakṣaraḥ)</p>
<lg type="verse" xml:id="HV_48_118">
<l>vipāṇḍubhiḥ ketuśikhāṃśukaudhairanekagaṅgāmiva kurvatī dyām .</l>
<l>nirghātaghorānaghacakranemirathābhraketoḥ śaśimaulinārāt .. 118 ..</l>
</lg>
<lg type="verse" xml:id="HV_48_119">
<l>senāsusūnāsunasānanena sasū nunānena nanūnninaṃsuḥ .</l>
<l>sā nūnanānāsaninainasaṃsannunnainasā sānuni sāsināse .. 119 ..</l>
</lg>
<p xml:id="HV_48_119p">(akṣaraḥ)</p>
<lg type="verse" xml:id="HV_48_120">
<l>cicchedano kevalamāhaveṣu valgāṃjayāśāmapi yoddharagre.</l>
<l>vihastatāmeva na kuñjarasya tatsvāmino'pi vyadhitendumauliḥ .. 120 ..</l>
</lg>
<lg type="verse" xml:id="HV_48_121">
<l>nunnārirenonanarūnarānnanānārarīrūranṛnaurarīrān .</l>
<l>ronānanānnoruranūnanārīnīrārirenānanunairiranna .. 121 ..</l>
</lg>
<p xml:id="HV_48_121p">(akṣaraḥ)</p>
<lg type="verse" xml:id="HV_48_122">
<l>tatkhaḍgadhārāvinipātakṛttairāyodhanorvīsarasī patadbhiḥ .</l>
<l>śilīmukhānāṃ virarāja śalyairnīlotpalānāmiva patrajālaiḥ .. 122 ..</l>
</lg>
<lg type="verse" xml:id="HV_48_123">
<l>sūdāsasāsādisadaṃsadoḥsadadosadaḥ sūdisadaḥ sadāsam ..</l>
<l>sa sādisādaṃ dadadāsasāda sadāsusūḥ sīdadasau sadasam .. 123 ..</l>
</lg>
<p xml:id="HV_48_123p">(yugmam . vyakṣaraḥ)</p>
<lg type="verse" xml:id="HV_48_124">
<l>sasattvaśālī samadattvamāpto nibaddhamūlaḥ sthirabhūticarcaḥ .</l>
<l>utsedhavānaskhalitaḥ śucitvātsannāgarājaśriyamāpa gurvīm .. 124 ..</l>
</lg>
<p xml:id="HV_48_124p">(arthacatuṣṭayavācī)</p>
<lg type="verse" xml:id="HV_48_125">
<l>śastrāṃśubhirbhānukarābhimarṣātsaṃmūrchitaiḥ sakṣitiśailasānum .</l>
<l>ulkākalāpākalitāmiva dyāṃ suketusainyaṃ vidadhattamabhyet .. 125 ..</l>
</lg>
<lg type="verse" xml:id="HV_48_126">
<l>tattātitātotitatuttitotitottaititātītitatottituttiḥ .</l>
<l>tāto'tito'tutta tu tattato'ttā tuttottatātātitatiṃ tu tottum..126..</l>
</lg>
<p xml:id="HV_48_126p">(ekākṣaraḥ)</p>
<lg type="verse" xml:id="HV_48_127">
<l>samūlacakrāṅkuśaśaktibāṇacakrāvacūlābhirathāhavoām .</l>
<l>sthito jaratkuñjaradantarājiviḍambinībhirnavarūthinībhiḥ .. 127 ..</l>
</lg>
<lg type="verse" xml:id="HV_48_128">
<l>sadānavānāmavadhīritānāṃ sadānavānāmavadhīritānām .</l>
<l>sadānavānāmavadhīritānāṃ sadānavānāmavadhīritānām .. 128 ..</l>
</lg>
<p xml:id="HV_48_128p">(pādābhyāsaḥ saṃpuṭayamakaṃ ca)</p>
<lg type="verse" xml:id="HV_48_129">
<l>dhūlīvitānamabhitaḥ sthagitāntarikṣa-</l>
<l>___ māyodhane sapadi pākavipākasaṃjñau .</l>
<l>daityādhipāvadhi yuyutsutayā sametya</l>
<l>samyaksamīkamasamāṃsadharau vyadhātām .. 129 ..</l>
</lg>
<lg type="verse" xml:id="HV_48_130">
<l>vettā tato vitatavītitatāvatīta-</l>
<l>vāto vavāviti tu vittavatā vitottā .</l>
<l>vīteti tutti vatatāvati tāvaveta-</l>
<l>tattvotivittatavati tviti vītitottā .. 130 .. (byakṣaraḥ)</l>
</lg>
<lg type="verse" xml:id="HV_48_131">
<l>sainyāni yāni raṇamūrdhni kṛpāṇamegha-</l>
<l>dhārānipātaśamitopmalaghūni śatroḥ .</l>
<l>āyānti cakrurabhito gaganaṃ vikīrṇaiḥ</l>
<l>śastrāṃśuniḍhutadivākaradhāma bāṇaiḥ .. 131 ..</l>
</lg>
<lg type="verse" xml:id="HV_48_132">
<l>tānītāni nanūnnatāni tanituṃ tuti natotīni no</l>
<l>tātenātitatānanena natatātītena nunnetinā .</l>
<l>tenottānitanūtanātinutinānantena nūnaṃ tato</l>
<l>nānānuttinitāntatāntatanunā nītāni tantūnatām .. 132 ..</l>
</lg>
<p xml:id="HV_48_132p">(akṣaraḥ)</p>
<lg type="verse" xml:id="HV_48_133">
<l>vitrastakesarakarālasaṭākalāpa-</l>
<l>saṃchāditāṃsaśikharo yudhi pañcavakraḥ .</l>
tīkṣṇāgramārgaṇanakhaprakarāvarugṇa-
___ gandhebhakumbhakaṭakaḥ surasiṃha ekaḥ .. 133 ..
</lg>
<lg type="verse" xml:id="HV_48_134">
<l>vatre virāvavivarāvirarauravaurva-</l>
<l>revā vivāravaravāriraverarūrā.</l>
<l>vīrārurāvirararūvaravairivārai-</l>
<l>vairī ruroriva vivī ravivāvaraurvaḥ .. 134 .. (yakṣaraḥ)</l>
</lg>
<lg type="verse" xml:id="HV_48_135">
<l>senā saṃkhye [sā] vajramuṣṭestadānī ghorā diksaṃdhīndārayantīva nādaiḥ .</l>
<l>prāptā niyotadantidānapravāhavyāsaṅgenocaidha/tasūryātapaśrīḥ .. 135 ..</l>
</lg>
<lg type="verse" xml:id="HV_48_136">
<l>tottā tāṃ matimattamo mamatatātītāmatāmuttamā</l>
<l>mātto mūmamitāmatāmatitamāṃ mīmātito'tuttimān .</l>
<l>mattāmūtimatīmamātimamitāmātītimattātatā</l>
<l>meto'ttātitumītimattatimatāṃ mātāmimītātatām .. 136 ..</l>
</lg>
<p xml:id="HV_48_136p">(byakṣaraḥ)</p>
<lg type="verse" xml:id="HV_48_137">
<l>itthaṃ samīkaśirasi smaragāḍharāga-</l>
<l>nākāṅganāṅganihitāmaradaityayodhaiḥ .</l>
<l>bibhratparisphuritanirmalacandrahāsa-</l>
<l>___ muccaiḥ śiraḥ karatalaṃ ca pinākapāṇiḥ .. 137 ..</l>
</lg>
<lg type="verse" xml:id="HV_48_138">
<l>nyūnānāṃ nānuyāyī nanu nayanayanānunnayannāyino nu-</l>
<l>nyāyenānāyi nānāyanayayuni niyānunnayānena nūnam .</l>
<l>yūnānūnānaneyānanayayini yayāneyayā yāyino'nyā-</l>
<l>nānāyyo'yāyineyānananunayini nonnāyino'nanyayunnauḥ .. 138 ..</l>
</lg>
<p xml:id="HV_48_138p">(akṣaraḥ)</p>
<lg type="verse" xml:id="HV_48_139">
<l>āyodhane ditisutakṣayajṛmbhamāṇa-</l>
<l>bhīmaikarudragahane'pyapasaṃkhyarudre .</l>
<l>gīrvāṇasainikajanaiḥ sakalābhibhāvi-</l>
<l>dordaṇḍadṛptamanasastripurendhanāgnau .. 139 ..</l>
</lg>
<lg type="verse" xml:id="HV_48_140">
<l>totrāritrairatītāturarati tarati trātarīrāṃ tato'ttī</l>
<l>rātīre tottarī tairatarataratarorīritairuttarītīḥ .</l>
<l>tatrārāttūrtito'raṃ tatatatitaritairūritārerarāte-</l>
<l>ruttere tāratūrairiti taritari tairuttarītuṃ taritraiḥ .. 140 ..</l>
</lg>
<p xml:id="HV_48_140p">(yakṣaraḥ)</p>
<lg type="verse" xml:id="HV_48_141">
<l>saṅgrāmameghasamaye'rkakarāvamṛṣṭa-</l>
<l>vidyullatānikarabhāsurakhaḍga lekhe .</l>
<l>abhyāpatansa saridogha iva kṣaṇena</l>
<l>cakre vipakṣajanatākulakūlapātam .. 141 ..</l>
</lg>
<lg type="verse" xml:id="HV_48_142">
<l>bātībhakṣodapakṣe suratihatirasukṣepadakṣobhatībrā</l>
<l>sthāmāsaktāricaryā viratiratiraviryā ca riktāsamāsthā .</l>
<l>'nāmāyastātihavyānalakaśakalanavyāhatistāyamānā</l>
<l>kānāptavyā samastātigasarasagatistāmasavyāptanākā .. 142 ..</l>
</lg>
<p xml:id="HV_48_142p">"(prātilomyena sa evārthaḥ)</p>
<lg type="verse" xml:id="HV_48_143">
<l>saṅgrāmamūrdhni karavālavilūnapīna-</l>
<l>senāmataṅgajakarālakarārgalāṅke .</l>
<l>tāśayatuṇḍaparikhaṇḍitabhogibhoga-</l>
<l>. pātālatālusadṛśaśriyi tena śatroḥ .. 143 ..</l>
</lg>
<lg type="verse" xml:id="HV_48_144">
<l>senāsarvāsanasthānatasurapatinutsādibhinnā saśaṃsā</l>
<l>yāpākṛtyā kṛtajñādhiyutamadasarasthānajanyena māyā .</l>
<l>śātāsirvegagatyā ravaṇagarabhasatrāsacaryā dhunānā</l>
<l>sārānantāsamagrā jagati rasanutasthāmamattānunādā .. 144 ..</l>
</lg>
<p xml:id="HV_48_144p">prātilomyenānantara ślokaḥ-</p>
<lg type="verse" xml:id="HV_48_145">
<l>dānānuttā mamasthā tanusaratigajagrāmasaṃtānarāsā</l>
<l>nānādhuryā ca satrā sabharagaṇavaratyāgagarve sitāśā .</l>
<l>yāmānanye janasthā rasadamatayudhi jñātakṛtyākṛpā sā(yā)</l>
<l>sāśaṃsannābhidhi(di)tsā nutiparasutanasthānasarvāsanāse ..14..</l>
</lg>
<p xml:id="HV_48_145p">(cakkalakam)</p>
<lg type="verse" xml:id="HV_48_146">
<l>iti śaśadharalekhāśekharaḥ saṃprahāra</l>
<l>praharaṇaparisarpadvīravārīddhadhāmā .</l>
<l>asurabhaṭamayīnāṃ kālavahniḥ prajānā-</l>
<l>miva kavalanalīlājṛmbhitoddāmahetiḥ .. 146 ..</l>
</lg>
<lg type="verse" xml:id="HV_48_147">
<l>satsūto'stātitāsāsitasasutasatīsūtisāsattisītaḥ</l>
<l>santāsī sūttisaṃsatstutasatisasitotāsatottātisāsūḥ .</l>
<l>setustuttīstitāṃsustatasutatatitutsāsitottaṃsitāṃsa-</l>
<l>stāto'sātaṃsasotso'tata satatasitaḥ satsisāsustutāsam ..147..</l>
</lg>
<p xml:id="HV_48_147p">(byakṣaraḥ)</p>
<lg type="verse" xml:id="HV_48_148">
<l>itthaṃ dānāndhagandhadviradaradaśikhābhinnamūrchatpravīra-</l>
<l>premākṛṣṭābhidhāvanmuditasuravadhūsārtharuddhāmbaraśrīḥ .</l>
<l>yodhānāṃ ratnasānau samamasurabhaṭai raimyasaṅgrāmalīlā-</l>
<l>paryāyopāttahelājayamuditabhaṭīcakravālā jajṛmbhe .. 148 ..</l>
</lg>
<p>
iti śrībālabṛhaspatyanujīvino vāgīśvarāṅkasya vidyādhipatyaparanāmno mahākave
. rājānakaśrīratnākarasya kṛtau ratnāṅke haravijaye mahākāvye
ciṃtrayuddhavarṇanaṃ nāmāṣṭacatvāriṃśaḥ sargaḥ .
</p>
</div>
<div n="49" type="chapter">
<pb n="683" />
<p>
ekonapañcāśaḥ sargaḥ |
</p>
<lg type="verse" xml:id="HV_49_1">
<l>tīkṣṇaiḥ śilīmukhanakhair atha saṃprahāra-</l>
<l>kaṇḍūvinodanam arātijanasya tūrṇam |</l>
<l>kurvantam antakapurīpṛthusālacāpa-</l>
<l>cakro 'bhyayuṅkta mayamāhavamūrdhni śauriḥ || 1 ||</l>
</lg>
<lg type="verse" xml:id="HV_49_2">
<l>vaktrāravindanimitaṃ karagāḍhasaiddha-</l>
<l>pārśvadvayaṃ yudhi babhāra sa pāñcajanyam |</l>
<l>vairiñcamaṇḍamiva niḥśvasitānilola-</l>
<l>paryasyamānamudarāntarato viniryat || 2 ||</l>
</lg>
<lg type="verse" xml:id="HV_49_3">
<l>ābaddhakaṅkaṭakapāṇiniruddhapārśva-</l>
<l>bhāgaḥ sugandhivadanānilapūrṇarandhraḥ |</l>
<l>tenānimīlitavilocanapakṣmabandha-</l>
<l>m ādhmāyi saṃyugarasād atha pāñcajanyaḥ || 3 ||</l>
</lg>
<lg type="verse" xml:id="HV_49_4">
<l>senābhir asya vijitastanayitnughoṣa-</l>
<l>m astātatāyi yudhitas tanuṣībhir uccaiḥ |</l>
<l>srastāṃśumaṇḍalavihastagabhastimāli-</l>
<l>vistāriṇībhir avatastarire daśāśāḥ || 4 ||</l>
</lg>
<lg type="verse" xml:id="HV_49_5">
<l>akṣmāyi tasya śithilīkṛtanāganātha-</l>
<l>vistāribhoganibiḍaṃ bharakharvitaṃ sat |</l>
<pb n="684" />
<l>kṣmāmaṇḍalaṃ jaladhilaṅghitatīralekha-</l>
<l>m ājahruṣībhir abhitaḥ kakubhaś camūbhiḥ || 5 ||</l>
</lg>
<lg type="verse" xml:id="HV_49_6">
<l>tārkṣyo 'tha cañcupuṭadaṣṭabhujaṃgamūrti-</l>
<l>r ākāśam uḍḍiḍayiṣus tarasā dharitryāḥ|</l>
<l>pṛṣṭhena vigrahabharaṃ madhusūdanasya</l>
<l>jagrāha dānavacamūsariduṣṇaraśmeḥ || 6 ||</l>
</lg>
<lg type="verse" xml:id="HV_49_7">
<l>udgacchatā gaganavartma javena tena</l>
<l>dūrāvagāḍhadṛḍhabhinnarasātalāgrāḥ |</l>
<l>ākṛṣṭimuktavasudhāḥ kṣaṇavighnakheda-</l>
<l>m uddadhrire nakharasaṃhatayaḥ kathaṃcit || 7 ||</l>
</lg>
<lg type="verse" xml:id="HV_49_8">
<l>tatpakṣabhāgaracitāspadanāganātha-</l>
<l>bhāsvatphaṇāmaṇivitānaparīyamāṇam |</l>
<l>saṃdhyātapāruṇitatārakacakravāla-</l>
<l>kalmāṣatām iva jagāma tadāntarikṣam || 8 ||</l>
</lg>
<lg type="verse" xml:id="HV_49_9">
<l>jyākṛṣṭimaṇḍalitakarkaśadaṇḍacaṇḍa-</l>
<l>kodaṇḍamaṇḍalatayā raṇakānanorvyām |</l>
<l>śaurer jitorjitaripustridaśair vyaloki</l>
<l>baddhālavāla iva komalakīrtivallyāḥ || 9||</l>
</lg>
<lg type="verse" xml:id="HV_49_10">
<l>senā dudhūnayiṣato dviṣatām amuṣya</l>
<l>dordaṇḍamaṇḍalitakārmukamadhyamuktaiḥ |</l>
<l>kāṇḍair akāṇḍanibiḍoḍḍamarapracaṇḍa-</l>
<l>naiśāndhakāravidhurā vidadhe dharitrī || 10 ||</l>
</lg>
<lg type="verse" xml:id="HV_49_11">
<l>taccāpanirdhutavirugṇaśirastrabandha-</l>
<l>puṅkhāvaśeṣavinimagnaśaraiḥ śirobhiḥ |</l>
<l>nākadruhāṃ drutam abhāji raṇājirorvyāṃ</l>
<l>līlāvanaddhanavapattrapiśācikāśrīḥ|| 11 ||</l>
</lg>
<pb n="685" />
<lg type="verse" xml:id="HV_49_12">
<l>pakṣānilāvadhutanākasarittaraṅga-</l>
<l>bhaṅgacchaṭāmalitanāmaniviṣṭakarṇaiḥ | (?)</l>
<l>tenāśu jihmagatibhair apajuhnuve 'rka-</l>
<l>tejo vikāsyatha daśasv api dikṣu bāṇaiḥ || 12 ||</l>
</lg>
<lg type="verse" xml:id="HV_49_13">
<l>anyonyapṛṣṭhaparirakṣitacāpacakra-</l>
<l>nirmuktaśātataraśalyaśarābhighātaiḥ |</l>
<l>sainyair ajigrahadasāvasurādhipasya</l>
<l>dikcakravālam asakṛt pralayapracaṇḍaiḥ || 13 ||</l>
</lg>
<lg type="verse" xml:id="HV_49_14">
<l>krīḍatkṛtāntabhaṭamuṣṭidurodaraika-</l>
<l>līlāvarāṭakagaṇaiḥ samarāṅgaṇordvyām |</l>
<l>śubhair aśīśarad asau śaradāryamāṇa-</l>
<l>senāmataṅgajaśiraścyutamauktikaughaiḥ || 14 ||</l>
</lg>
<lg type="verse" xml:id="HV_49_15">
<l>abhyarṇamṛtyukṛtasaṃnidhipāśapāṇi-</l>
<l>niḥśaṅkahuṃkṛtibhayaṃkarakiṃkarāṅkam |</l>
<l>āyodhanaṃ suraripoḥ prasaratpatattra-</l>
<l>m āsthānamaṇḍapam ivābhavad antakasya || 15 ||</l>
</lg>
<lg type="verse" xml:id="HV_49_16">
<l>tasyotpatattramarutaḥ kṣaṇam ambarāgra-</l>
<l>saṃcāriṇo mukharatāṃ dadhataḥ pṛṣatkāḥ |</l>
<l>daityādhipakṣatajaśoṇamukhā babhūvu-</l>
<l>r mandākinītaṭaniketanarājahaṃsāḥ || 16 ||</l>
</lg>
<lg type="verse" xml:id="HV_49_17">
<l>śaurer niśātataraśalyaśatair arāti-</l>
<l>senāśirāṃsi yudhi cicchidivadbhir ārāt |</l>
<l>dikcakramauryatatarāṃ tarasā vahadbhi-</l>
<l>r anyonyam āhavamukheṣu śilīmukhaughaiḥ || 17 ||</l>
</lg>
<pb n="686" />
<lg type="verse" xml:id="HV_49_18">
<l>saṃkūṇitekṣaṇamukhaiḥ pravibhāgadṛśya-</l>
<l>nāḍīnirokagalitakṣatajāktakaṇṭhaiḥ |</l>
<l>āśyāmikāgradaśanais tadapāstabāṇa-</l>
<l>kṛttair aloṭhi yudhi daityacamūturaṅgaiḥ || 18 ||</l>
</lg>
<lg type="verse" xml:id="HV_49_19">
<l>utkṣiptamūlakuṭilabhruvijṛmbhamāṇa-</l>
<l>roṣāruṇaṃ yad abhavat subhaṭasya vaktram |</l>
<l>vailakṣyato nu paripāṇḍuratām avāpa</l>
<l>tatkṛttakaṇṭhagalitakṣatajapravāham || 19||</l>
</lg>
<lg type="verse" xml:id="HV_49_20">
<l>trailokyam arcicayiṣo dhavalair yaśobhi-</l>
<l>r ānañjuṣaḥ samaracañcuratāṃ murāreḥ |</l>
<l>bāṇāḥ prasasrur abhitaḥ kamalāsanāṇḍa-</l>
<l>valmīkakūṭavikaṭodaradandaśūkāḥ || 20 ||</l>
</lg>
<lg type="verse" xml:id="HV_49_21">
<l>taccāpacakranipatanniśitārdhacandra-</l>
<l>nirlūnitendukaragauralasatpatākāḥ|</l>
<l>vicchinnakīrtaya ivāvanatā na reju-</l>
<l>r āyodhaneṣu bhaṭakūbariketudaṇḍāḥ || 21 ||</l>
</lg>
<lg type="verse" xml:id="HV_49_22">
<l>dedīpyamānavapuṣā dalitāndhakāra-</l>
<l>kūṭā nivṛttapunarāgatayo viśuddhāḥ |</l>
<l>tenābhavan valayinonnatakārmukeṇa</l>
<l>muktāḥ śarāstaraṇimaṇḍalabhedadakṣāḥ || 22 ||</l>
</lg>
<lg type="verse" xml:id="HV_49_23">
<l>tastambhire pratidiśaṃ tarasā vimāna-</l>
<l>vīthyo 'bhyupetya raṇavartmadidṛkṣamāṇāḥ |</l>
<l>tanmārgaṇaiḥ sabhayakautukanākibhīru-</l>
<l>muktāhitāspadaniśāntagavākṣamārgāḥ || 23 ||</l>
</lg>
<pb n="687" />
<lg type="verse" xml:id="HV_49_24">
<l>ādadhmire pratiravapratipannadairghyaiḥ</l>
<l>śailādhirājakuharāṇy abhitas tadānīm |</l>
<l>taccāpacakravivarānaghaghātapāta-</l>
<l>niryātaśātaśarasaṃbhṛtatāranādaiḥ || 24 ||</l>
</lg>
<lg type="verse" xml:id="HV_49_25">
<l>māṇikyaraśmiśakalojjhitanākaśakra- (?)</l>
<l>cāpākṛtīṣvasanamuktaśaraughabhinnāḥ |</l>
<l>śārṅgāyudhaḥ sapadi nānubabandha daitya-</l>
<l>senā diśaḥ samiti śiśriyuṣīrbhayātāḥ || 25 ||</l>
</lg>
<lg type="verse" xml:id="HV_49_26">
<l>tasyāśu vivraṇayiṣo dviṣatāṃ vapūṃṣi</l>
<l>karṇāntakṛṣṭivalayīkṛtacāpamuktāḥ |</l>
<l>sārāvam etya tarasā tanupuṅkhapakṣa-</l>
<l>pātāvadhūtajaladā viśikhā nipetuḥ || 26 ||</l>
</lg>
<lg type="verse" xml:id="HV_49_27">
<l>tasyāhavātirabhasād adhiśiśrivāṃsi</l>
<l>sainyāni nirjayadaśāvidhuratvam ārāt |</l>
<l>nābhyūhire niśitaśalyaśilīmukhaugha-</l>
<l>ghorāndhakāravidhurān atha digvibhāgān || 27 ||</l>
</lg>
<lg type="verse" xml:id="HV_49_28">
<l>utkhātanandakavikṛttavipakṣakaṇṭha-</l>
<l>nāḍīnirokagalitena nirākulātmā |</l>
<l>viṣvaksasaṃbhramapariplavamānasainya-</l>
<l>māpiplavatkṣititalaṃ kṣatijena śauriḥ || 28 ||</l>
</lg>
<lg type="verse" xml:id="HV_49_29">
<l>śaurer amandam udaḍīyata pakṣapāta-</l>
<l>vātābhighātavidhutābhrapalāśakhaṇḍam |</l>
<l>saṃkhye śilīmukhagaṇena vimuktasaṃkhya-</l>
<l>māninyuṣā tu gaganotpalam ākulatvam || 29 ||</l>
</lg>
<pb n="687" />
<lg type="verse" xml:id="HV_49_30">
<l>tena nyavāriṣata bhinnaghanāghanaugha- </l>
<l>saudāmanīkṣaṇaparītakṛśānuśalyaiḥ |</l>
<l>daityādhirājapṛtanāḥ kṛtanākiloka-</l>
<l>kampaiḥ śanair aśaniśātataraiḥ śaraughaiḥ || 30 || </l>
</lg>
<lg type="verse" xml:id="HV_49_31">
<l>pratyagrapāṃsuparuṣāḥ pratipannadikka-</l>
<l>m udbhūtapatrapaṭalā viyadutpatantyaḥ | </l>
<l>bhremustarāṃ bhayakṛto bhuvanāvasāna-</l>
<l>vātyā iva pratidiśaṃ suradaityasenāḥ || 31 || </l>
</lg>
<lg type="verse" xml:id="HV_49_32">
<l>preṅkhaddavānalaparītaviṭaṅkakūṭa-</l>
<l>vindhyācalāvayavavibhramamūhivadbhiḥ| </l>
<l>piṅgordhvakeśanivahair navanīlabhābhiḥ </l>
<l>saṅgrāmavartma tadayāyata yātudhānaiḥ || 32 || </l>
</lg>
<lg type="verse" xml:id="HV_49_33">
<l>saṅgrāmasīmni patitaḥ subhaṭaprahāra-</l>
<l>mūrchākulaḥ sapadi rātrimaṭo mumūrṣuḥ | </l>
<l>khagāvakṛttanipatatkarikarṇatāla-</l>
<l>vṛntānilena samavījyata yātudhānyā || 33 || </l>
</lg>
<lg type="verse" xml:id="HV_49_34">
<l>nistriṃśaghātavinikṛttabhaṭottamāṅga-</l>
<l>pīnāṃsacakraracitāspadapīnajaṅghāḥ | </l>
<l>cakruḥ kṛtāntapuruṣā iva tatra bhīti-</l>
<l>m āvṛtya sainikajanasya raṇe kabandhāḥ || 34 || </l>
</lg>
<lg type="verse" xml:id="HV_49_35">
<l>saṅgrāmasīmni karavālavilūnavīra-</l>
<l>senāmataṅgajasahasrakaraprakāṇḍaiḥ | </l>
<l>tārkṣyīyatuṇḍaparikhaṇḍitabhogibhoga- </l>
<l>pātālatālulalitatviṣiranvarodhi (?) || 35 || </l>
</lg>
<lg type="verse" xml:id="HV_49_36">
<l>kampānubandhihṛdayaṃ pratipannaśoṣa-</l>
<l>bimbādharaṃ subhaṭadarśanato 'tra nāryāḥ | </l>
<pb n="687" />
<l>puṣpāyudhāṅkalalitaṃ valitāṅgabhaṅga- </l>
<l>niḥsaṅgamantharavijṛmbhikam āvirāsīt || 36 || </l>
</lg>
<lg type="verse" xml:id="HV_49_37">
<l>rociṣṇuratnanikurumbaviṣaṅgapiṅga-</l>
<l>kīlālakaṅkaṭitavīcibhujās tadānīm | </l>
<l>ambhodhayo ditijanāyakacakravāla-</l>
<l>m āyodhayanpraharaṇīkṛtanakracakrāḥ || 37 || </l>
</lg>
<lg type="verse" xml:id="HV_49_38">
<l>saṃvītalohakavacābhir ivodabhāra- </l>
<l>saṃbhāranīlarucibhir haricāpabhāgbhiḥ | </l>
<l>abhyāgamāya sataḍitkaravālikābhi-</l>
<l>r abhyāyaye jaladajālavarūthinībhiḥ || 38 || </l>
</lg>
<lg type="verse" xml:id="HV_49_39">
<l>tīkṣṇārdhacandraśaradāritamāhavāgra-</l>
<l>lakṣmīpayodharabharaṃ karikumbhayugmam | </l>
<l>uttuṅgapīvaram aliptatarāmabhīka-</l>
<l>kḷptārdraśoṇaruciśoṇitakuṅkumena || 39 || </l>
</lg>
<lg type="verse" xml:id="HV_49_40">
<l>romāñcapīnatanutā ca sakampatā ca</l>
<l>dārdhyānubandhi ca sakhīṣvapi lo<subst>ṭh<del>e</del><add>a</add></subst>natvam | </l>
<l>khedodabindunikaraś ca samanmathāyā </l>
<l>dṛṣṭe babhūva subhaṭe suralokanāryāḥ || 40 || </l>
</lg>
<lg type="verse" xml:id="HV_49_41">
<l>saṅgrāmabhūḥ sphuritakhaḍgataraṅgabhaṅga</l>
<l>valgannirargalatayoddhatavāhinīkā | </l>
<l>āpāṇḍuketuvasanāmalanirjharāṅka</l>
<l>vistārikūbarikulācalamaṇḍalāsīt || 41 || </l>
</lg>
<lg type="verse" xml:id="HV_49_42">
<l>caitanyam āpya mukharānakatūryaśaṅkha-</l>
<l>śabdena dikṣu sapadi vrajatā vikāsam |</l>
<l>uttiṣṭhati sma viṣadaṣṭa iva prahāra-</l>
<l>mūrchākulaḥ prapatitaḥ subhaṭo raṇorvyām || 42 || </l>
</lg>
<pb n="688" />
<lg type="verse" xml:id="HV_49_43">
<l>jyotsnāvadātarucirūrjitagarjitābhi-</l>
<l>r āvarjitaḥ kṣayaghanāghanamaṇḍalībhiḥ |</l>
<l>srastaḥ kṣitau ca karikumbhavibhedamukta-</l>
<l>muktāphalaśriyam avāt karakākaṇaughaḥ || 43 ||</l>
</lg>
<lg type="verse" xml:id="HV_49_44">
<l>meghāvalībhir abhito 'py apinehuṣībhiḥ</l>
<l>saṃvardhitābhir iva toyamalīmasatvāt |</l>
<l>vyāpāritāḥ pṛthulapīluśiraḥsthalīṣu</l>
<l>vidyutkṛpāṇalatikās tarasā nipetuḥ || 44 ||</l>
</lg>
<lg type="verse" xml:id="HV_49_45">
<l>phūtkāramuktaśikhicūrṇatayātha tāmra-</l>
<l>daṃṣṭrāviḍambitasasaṃdhyaśaśāṅkalekhaiḥ |</l>
<l>vaktrair ghanāghanaghaṭāghanaghoraghoṣa-</l>
<l>saṃghaṭṭam aṭṭahasitaṃ danujair nirāse || 45 ||</l>
</lg>
<lg type="verse" xml:id="HV_49_46">
<l>yodhaṃ nṛsiṃhanakhakoṭiniśātaśalya-</l>
<l>nārācabhinnarudhirokṣitadehayantram |</l>
<l>saṃhārabhāskarasahasradurīkṣamūrti-</l>
<l>m ārān nirīkṣitum api vyathitā na śekuḥ || 46 ||</l>
</lg>
<lg type="verse" xml:id="HV_49_47">
<l>tāvadviyogabhayavihvalacakravāka-</l>
<l>saṃghātakātaratarekṣaṇapātapītaḥ |</l>
<l>kṣīṇe 'hni puṇya iva nākatalāt patiṣya-</l>
<l>bhāsvānupāmbunidhi kīrṇakaro lalambe || 47 ||</l>
</lg>
<lg type="verse" xml:id="HV_49_48">
<l>astācalavyavahito viralāndhakāra-</l>
<l>cchāyānuviddham abhito dhṛtasaukumāryam |</l>
<l>ākṛṣṭadīrghadivasaṃ karajālam arkaḥ</l>
<l>spaṣṭābhilakṣyakiṇalekham ivodbabarha || 48 ||</l>
</lg>
<pb n="689" />
<lg type="verse" xml:id="HV_49_49">
<l>devo 'pi śītakiraṇābharaṇas tadānī-</l>
<l>m ālokya vatsarasahasram atha vyatītam |</l>
<l>saṃdhyāsamādhiviniviṣṭamanā jajāpa</l>
<l>kiṃcin nimīlitavilocanam ātmatattvam || 49 ||</l>
</lg>
<lg type="verse" xml:id="HV_49_50">
<l>visrastasāndrakiraṇo vikaṭāstaśaila-</l>
<l>kūṭāvalambi vidadhe sahasoṣṇaraśmiḥ |</l>
<l>bimbaṃ vilambam anupetya cakāra cordhvaṃ</l>
<l>saṃdhyāsamādhim avadhūya haro 'nukāram || 50 ||</l>
</lg>
<lg type="verse" xml:id="HV_49_51">
<l>tasmin pranṛtyati tadīyavilocanāgni-</l>
<l>jvālāśikhāhatam ivāhimaraśmibimbam |</l>
<l>nirvāpaṇārtham iva dāhadaśodayasya</l>
<l>proccaiḥ parāci na cirāj jaladhau mamajja || 51 ||</l>
</lg>
<lg type="verse" xml:id="HV_49_52">
<l>śobhāṃ babhāra dinabhaṅgavigāḍharāga-</l>
<l>raktāmbaraṃ smararipāv atha tāṇḍavasthe |</l>
<l>tadbāhuyantraparighūrṇitanāgakṛtti-</l>
<l>viṣyandisāndrarudhirāṅkam ivāntarikṣam || 52 || |</l>
</lg>
<lg type="verse" xml:id="HV_49_53">
<l>nirdagdhadurmatidaśe samayānilena</l>
<l>nīte pradīpa iva nirvṛtim arkabimbe |</l>
<l>āvirbabhūva ghanakajjalajālakalpa-</l>
<l>m andhaṃ tamaḥpaṭalam āvilayaṃs trilokīm || 53 ||</l>
</lg>
<lg type="verse" xml:id="HV_49_54">
<l>āliṅgito jalanidher atha ratnakambu-</l>
<l>śobhādharātanutaraṅgabhujāvalībhiḥ |</l>
<l>lekhāṅganābhir udayācalam ārurukṣu-</l>
<l>r uttiṣṭhati sma śayanād iva śītaraśmiḥ || 54 ||</l>
</lg>
<lg type="verse" xml:id="HV_49_55">
<l>jyotsnāṅkurāvalir ivāvirabhūd dyuvallyā</l>
<l>reje 'grapallava ivātanusāṃdhyarāgaḥ |</l>
<pb n="690" />
<l>pusphora puṣpanikurumba iva grahoghaḥ</l>
<l>pīnatvam āpa phalabandha ivāmṛtāṃśuḥ || 55 ||</l>
</lg>
<lg type="verse" xml:id="HV_49_56">
<l>dadhateva rasātalāntalagnaṃ sapadi kṣālitaśeṣam ūrmibhaṅgaiḥ| |</l>
<l>sphuṭalakṣmanibhena paṅkajālaṃ śaśinaudaiyata toyarāśimadhyāt || 56 ||</l>
</lg>
<lg type="verse" xml:id="HV_49_57">
<l>abhyutthite śeśabhṛti kramabhinnapīna-</l>
<l>naiśāndhakāram avalokya parasparaṃ te |</l>
<l>āsphālitasphuritadīdhitiratnadaṇḍa-</l>
<l>cāpāḥ punar yuyudhire suradaityayodhāḥ || 57 ||</l>
</lg>
<lg type="verse" xml:id="HV_49_58">
<l>iti niśitakṛpāṇaprāsanārācacakra-</l>
<l>vraṇitavibudhasenāsaṃkaṭe daityaloke |</l>
<l>prasṛtarudhirasindhukṣobhanirbhinnaratna-</l>
<l>drumasaraṇinitambā merubhittis tadābhūt || 58 ||</l>
</lg>
<p>
iti śrībālabṛhaspatyanujīvino vāgīśvarāṅkasya vidyādhipatyaparanāmno mahākave
rājānakaśrīratnākarasya kṛtau ratnāṅke haravijaye mahākāvye
surāsuravimardo nāmaikonapañcāśaḥ sargaḥ |
</p>
</div>
<div n="50" type="chapter">
<p>
pañcāśaḥ sargaḥ|
</p>
<lg type="verse" xml:id="HV_50_1">
<l>bhagneṣvadhokṣajapitāmahavāsaveṣu</l>
<l>daityādhipena sakalaiḥ saha lokapālaiḥ|</l>
<l>pañcākṣamityabhidadhe bhagavānsaroṣa-</l>
<l>māsphālya niṣṭhuramathonnatakoṭicāpam||1||</l>
</lg>
<lg type="verse" xml:id="HV_50_2">
<l>paśyādhunāmumuragāśanaketumatra</l>
<l>bhagnaṃ virugṇaraṇarāgamito 'ndhakena|</l>
<l>yasya vyadhāyiṣata candramarīciśubhraiḥ</l>
<l>sādhāraṇāṃśukabhṛtaḥ kakubho yaśobhiḥ||2||</l>
</lg>
<lg type="verse" xml:id="HV_50_3">
<l>daityaindramārgaṇagaṇābhihatasya paśya</l>
<l>ratnacchaṭāruṇitamātmabhuvaḥ śarīram|</l>
<pb n="691" />
<l>nidrāvimuktamadhusūdananābhipadma-</l>
<l>niṣpandisāndramadhudigdhamivādhunāpi||3||</l>
</lg>
<lg type="verse" xml:id="HV_50_4">
<l>paśyātatāyikaṭhināsthiśilāvibheda-</l>
<l>kuṇṭhīkṛtāśi kuliśaṃ yudhi nirjitasya|</l>
<l>daityaiḥ kare śatamakhasya bhayodayottha-</l>
<l>gharmāmbusiktamiva saṃtanute na tejaḥ||4||</l>
</lg>
<lg type="verse" xml:id="HV_50_5">
<l>daiyāshivajrakaṣakuṇṭhatarāracakraṃ</l>
<l>cakraṃ trapāparicayacyutacaṇḍacaryam|</l>
<l>viṣṇorbhayākulatayā vyapalīnavahni-</l>
<l>dhūmāyamānamavalokaya pāṇilagnam||5||</l>
</lg>
<lg type="verse" xml:id="HV_50_6">
<l>ābaddhakopaditijādhipabāhucakra-</l>
<l>cakrīkṛtātanuśarāsanabāṇapātaiḥ|</l>
<l>bhaṅgīśataiḥ prakaṭarandhraparītamadhya-</l>
<l>māpūrṇameti vitataśriyamarkabimbam||6||</l>
</lg>
<lg type="verse" xml:id="HV_50_7">
<l>nārācanirdalitabimbatayaiṣa bhagna-</l>
<l>saṅgrāmadurlalitadurdharadhairyabandhaḥ|</l>
<l>adhyāsyamānahṛdayo hariṇena paśya</l>
<l>saṃkrāntakātaratadīyamanā ivenduḥ||7||</l>
</lg>
<lg type="verse" xml:id="HV_50_8">
<l>paśyāstaparvatamivrābhrakapa"kanīla-</l>
<l>māsādya dānavacamūpatimetadagre|</l>
<l>paryākulo 'dhikamanūṣmatayā raṇe 'tra</l>
<l>bhagnaḥ pratapavibhavena sahaiva bhānuḥ||8||</l>
</lg>
<lg type="verse" xml:id="HV_50_9">
<l>bibhradgadāṃ vidalitārikapālagurvīṃ</l>
<l>līlāvilambitamanoharaśaṅkhapadmaḥ|</l>
<l>vyāpāritāyudhaśato 'ndhakabāṇavarṣai-</l>
<l>rnābhāti śauririva jarjaritor 'thanāthaḥ||9||</l>
</lg>
<pb n="692" />
<lg type="verse" xml:id="HV_50_10">
<l>paśyaiṣa nirjayakṛtabhrukuṭīvibhaṅga-</l>
<l>cchāyopabṛṃhitanavāñjanapuñjavarṇām|</l>
<l>vaktraśriyaṃ ghṭitanīlapaṭāṃ hriyeva</l>
<l>dhatte yamaḥ pariharanmama dṛṣṭimārgam||10||</l>
</lg>
<lg type="verse" xml:id="HV_50_11">
<l>dhatte mukheṣu varuṇo ripuroṣavahni-</l>
<l>jvālāruṇāṃ tanumasāvasamāptakampaḥ|</l>
<l>nityāvabaddhamakarālayavāsalagna-</l>
<l>durvāravāḍavakṛśanuśikhāmivaitām||11||</l>
</lg>
<lg type="verse" xml:id="HV_50_12">
<l>utsṛṣṭadiggajagalanmadavārigaṇḍa-</l>
<l>piṇḍīkṛtairaviralaṃ bhramaraiḥ patadbhiḥ|</l>
<l>paśyaiṣa kiṃśukavanabhramamohamandai-</l>
<l>ranvīyate 'gnirasurairvihitoṣmabhaṅgaḥ||12||</l>
</lg>
<lg type="verse" xml:id="HV_50_13">
<l>sāndrībhavatyamalamecakakhaḍgamegha-</l>
<l>ghorāndhakāranikaraḥ sthagitāntarikṣaḥ|</l>
<l>saṃtrāsavihvalavalatpratipattimūḍha-</l>
<l>gāḍhānilocchvasitadhūmaśikhāsahasraiḥ||13||</l>
</lg>
<lg type="verse" xml:id="HV_50_14">
<l>yatkīrtanādapi nijeṣu niketaneṣu</l>
<l>bhītairmarudbhirudavijyata baddhakampam|</l>
<l>udyacchamānamavalokya tamāhavāgre</l>
<l>saṃbhremuṣā suragaṇena yato 'pasasre||14||</l>
</lg>
<lg type="verse" xml:id="HV_50_15">
<l>tatsyandanaṃ sapadi codaya darpamūḍha-</l>
<l>daityādhipābhimukhamūrjitasiṃhavāham|</l>
<l>ūṣmāṇametamadhunā viṣameṣuvarṣaṃ</l>
<l>saṃtyājayāmi yudhi śailamivātra yāvat||15||</l>
</lg>
<pb n="693" />
<lg type="verse" xml:id="HV_50_16">
<l>ityūcuṣi smararipau tarasā mumoca</l>
<l>sūto 'ndhakaṃ pratirathaṃ kṛtamerukampam|</l>
<l>daityādhipasya na cacāla ratho 'pi yantṛ-</l>
<l>saṃcoditaḥ kimapi bhāvi bhiyeva paśyan||16||</l>
</lg>
<lg type="verse" xml:id="HV_50_17">
<l>vyasyannivāśu bhuvanatritayādhirājya-</l>
<l>lakṣmīṃ patatramarutātha sumerukuñjāt|</l>
<l>gṛdhraḥ paretapatidūta iva dhvajāgra-</l>
<l>madhyāsta tasya rabhasādaruṇottamā"gnaḥ||17||</l>
</lg>
<lg type="verse" xml:id="HV_50_18">
<l>sasyandire jalabhṛto bhuvanāravinda-</l>
<l>koṣapratiṣṭhamakarandarasāyamānam|</l>
<l>sānandagṛdhrakulaṣaṭpadacakravāla-</l>
<l>vāñchāvipūraṇamanargalamastravarṣam||18||</l>
</lg>
<lg type="verse" xml:id="HV_50_19">
<l>khaḍgājughū karaṇaghāñjughuru(?)rghanaughā</l>
<l>nirghātaghoraghaṭanāsthitimāpa pṛthvī|</l>
<l>vajrābhighātaparuṣaṃ piśitāśinaśca</l>
<l>cakrurmahāpralayaśaṃsinamaṭṭahāsam||19||</l>
</lg>
<lg type="verse" xml:id="HV_50_20">
<l>dhairyāvadhīritaśubhetaraghorarūpa-</l>
<l>cihnasya dānavāpateḥ samarājirorvyām|</l>
<l>śaṃbhośca dṛṣṭajayaliṅganirākulasya</l>
<l>vegātsamīyaturathātirathau tatha tau||20||</l>
</lg>
<lg type="verse" xml:id="HV_50_21">
<l>ahrādi dundubhibhirāhananādaguñji</l>
<l>guñjāgaṇena vidhurairmukharairabhāvi|</l>
<l>akvāṇi gomukhaśataiḥ paṇavairarāṇi|</l>
<l>tasmiṃstayoratha raṇe prvijṛmbhamāṇe||21||</l>
</lg>
<lg type="verse" xml:id="HV_50_22">
<l>āhanyamānakikharānakagomukhādi-</l>
<l>vāditraghoṣamukharāḥ kakubho babhūvuḥ</l>
<pb n="694" />
<l>daityāśca śailakuharapratiśabdadīrgha-</l>
<l>ghorā trayeṇa(?) mumucuryudhi siṃhanādam||22||</l>
</lg>
<lg type="verse" xml:id="HV_50_23">
<l>yodhā yudhe kṛtadhiyo rabhasena valgu-</l>
<l>saṃvādiphalgunamaphalguphalaṃ vavalguḥ|</l>
<l>pāṇisthitākṛpakṛpāṇanipatapīta-</l>
<l>mattadvipākṛpakṛpāṇakṛpīṭapaṭṭāḥ||23||</l>
</lg>
<lg type="verse" xml:id="HV_50_24">
<l>saṅgrāmamaṅgalamupetya jaguḥ sakampa-</l>
<l>hastāṅgulīśithilakoṇahatā vipañcīḥ|</l>
<l>śaṃbovilokananirargalajṛmbhamāṇa-</l>
<l>pīnadhvajāḥ sarasamapsaraso dadhatyaḥ||24||</l>
</lg>
<lg type="verse" xml:id="HV_50_25">
<l>tasyātha mūrdhni madamantharitadvirepha-</l>
<l>pakṣānilābhihatakampitakesarāgrā|</l>
<l>ānandanirbharanabhaścaracakrahasta-</l>
<l>muktā papāta surapādapapuṣpavṛṣṭiḥ||25||</l>
</lg>
<lg type="verse" xml:id="HV_50_26">
<l>ābhādakheṭakhaṭakāmukhahastadīrgha-</l>
<l>raktāṅgulīnakhamaṇipratibimbagarbham|</l>
<l>pratyuptadīptatararatnamivocchikhāccha-</l>
<l>raśmicchaṭaṃ kanakakuṇḍalamandhakasya||26||</l>
</lg>
<lg type="verse" xml:id="HV_50_27">
<l>tasmindudhūvuṣi dhanurdharadhairyabandha-</l>
<l>māyodhane dhanadayodhajanena sārdham|</l>
<l>senānakā iva tadā girayo vinedu-</l>
<l>rmaurvīninādamukharīkṛtarandhrabhāgāḥ||27||</l>
</lg>
<lg type="verse" xml:id="HV_50_28">
<l>kodaṇḍakoṭighaṭitoragarājamaurvī-</l>
<l>vellatphaṇāmaṇigaṇapratibimbagarbham|</l>
<l>māṇikyaśekharamivāmṛtaraśmikhaṇḍa-</l>
<l>bhīṣatkirīṭaghaṭitaṃ bibharāṃcakāra||28||</l>
</lg>
<pb n="695" />
<lg type="verse" xml:id="HV_50_29">
<l>tasyormibhaṅgaviṣamonnatabāhudaṇḍa-</l>
<l>khaṇḍāndahandhanuṣi dānavasindhunāthān|</l>
<l>jvālākarālitamukhastarasātigāḍha-</l>
<l>maurvīkṛtasthitirarājata bhogirājaḥ||29||</l>
</lg>
<lg type="verse" xml:id="HV_50_30">
<l>kodaṇḍadaṇḍaghaṭitāṭanigāḍhabandha-</l>
<l>tāntena tasya vikasatphaṇacakravālam|</l>
<l>nāgeśvareṇa papire śiśirāḥ śiraḥstha-</l>
<l>mandākinījalataraṅgaghaṭāsamīrāḥ||30||</l>
</lg>
<lg type="verse" xml:id="HV_50_31">
<l>śūtkāripakṣamarutaḥ sphuradagniśāta-</l>
<l>śalpāḥ śarāḥ śaśikalāṅkitabāhumadhyāt|</l>
<l>niścakramurditisutābhimukha. himādri-</l>
<l>kuñjāntarālagahanādiva rājahaṃsāḥ||31||</l>
</lg>
<lg type="verse" xml:id="HV_50_32">
<l>chāyāmayīṃ vidadhato bhuvaneṣvakāṇḍa-</l>
<l>kalpāvasānarajanīmiva tasya saṃkhye|</l>
<l>ākarṇakṛṣṭavalayīkṛtacārucāpa-</l>
<l>caktracyutā bhuvanamānaśire śaraughāḥ||32||</l>
</lg>
<lg type="verse" xml:id="HV_50_33">
<l>maurvīkṛtasya khaṭakāmukhapāṇikṛṣṭa-</l>
<l>madhyaṃ krameṇ phaṇinaḥ phaṇacakravālam|</l>
<l>phūtkārapāvakaśikhā dhanuṣo 'tha tasya</l>
<l>cakrīkṛtādiṣugaṇāśca samaṃ nipetuḥ||33||</l>
</lg>
<lg type="verse" xml:id="HV_50_34">
<l>rūḍhāruḍhaṃ(paṃ)tadurasi sphuṭakekipiccha-</l>
<l>puṅkhāḥ śarā ditijakārmukacakramuktāḥ|</l>
<l>kalpadrumā iva mahīdhrataṭīvicitra-</l>
<l>saṃphullaratnakusumastabakā nipetuḥ||34||</l>
</lg>
<lg type="verse" xml:id="HV_50_35">
<l>kṛttopavītabhujagādhipamūrdharatna-</l>
<l>puṣpopakārakṛtasaṃyugavartmaśobhaiḥ|</l>
<pb n="696" />
<l>vakṣaḥsthale purariporasurendracāpa-</l>
<l>cakracyutaiḥ śaraśataiścaturaṃ nipete||35||</l>
</lg>
<lg type="verse" xml:id="HV_50_36">
<l>kallolajālakalilā vivalatkapāla-</l>
<l>kūrmodarāḥ śirasi tasya śarāśrayāśaiḥ|</l>
<l>mandākinījalarayāḥ papire patadbhi-</l>
<l>rahnāya sindhava iva pralayārkapādaiḥ||36||</l>
</lg>
<lg type="verse" xml:id="HV_50_37">
<l>saṃdhāsyamānakṛtamāgaṇasaṃdhiyoga-</l>
<l>cakrībhavanmaṇiśarāsanabāhujālaḥ|</l>
<l>daityādhipaḥ sphuradanekaśaśaṅkakhaṇḍa-</l>
<l>mātaṇḍamaṇḍala ivāmbaramārga āsīt||37||</l>
</lg>
<lg type="verse" xml:id="HV_50_38">
<l>manye ca tasya valayīkṛtakārmukasya</l>
<l>saṅgrāmakarmaṭhakaṭhorakarālavāhoḥ|</l>
<l>prāgātatāyipṛtanāsubhirbhyapāti-</l>
<l>paścānniśātatarśalyamukhairvipāṭhaiḥ||38||</l>
</lg>
<lg type="verse" xml:id="HV_50_39">
<l>ābaddhakopaditijādhipabāhudaṇḍa-</l>
<l>madhyānnirīyuratha saṃyugavartma bāṇāḥ|</l>
<l>saṃhāramārutaparahatasindhuvīci-</l>
<l>cakrādivojjvalitavahnimukhā bhujaṃgāḥ||39||</l>
</lg>
<lg type="verse" xml:id="HV_50_40">
<l>niṣṭhyūtatīvraśikhinaḥ śitikaṇṇṭhamaulī-</l>
<l>mālākapālaśakaleṣu niśātaśalyāḥ|</l>
<l>niṣpeturarkakiraṇā iva karkaśeṣu</l>
<l>kailāsaśailaśikhareṣu surāribāṇāḥ||40||</l>
</lg>
<lg type="verse" xml:id="HV_50_41">
<l>tatpātanirdalitamaulikapālapaṭṭa-</l>
<l>dhūmacchaṭāmalitamaulikapālapaṭṭa-</l>
<l>dhūmacchaṭāmalikalocanamāviśantīm|</l>
<l>sevāvicakṣaṇa iva śvasitairnirāsa</l>
<l>karṇāvataṃsabhujagaḥ śaśikhaṇḍamauleḥ||41||</l>
</lg>
<pb n="697" />
<lg type="verse" xml:id="HV_50_42">
<l>uddāmadāhaparivartitajihmakoṭi-</l>
<l>ruttaṃsacandrakalikā śirasi smarāreḥ|</l>
<l>daityādhirājaviśikhāgniśikhāsahasra-</l>
<l>niryatsudhāsrutirabhūtsaviśeṣatanvī||42||</l>
</lg>
<lg type="verse" xml:id="HV_50_43">
<l>tasyāhave vikaṭapicchakalāpabhāra-</l>
<l>śaṅkucchalasphuṭitacandrakikhaṇḍyamānāḥ|</l>
<l>uddāmakopaditijādhipacāpacakra-</l>
<l>muktāḥ śarā viṣadharā iva saṃnipetuḥ||43||</l>
</lg>
<lg type="verse" xml:id="HV_50_44">
<l>abhyāpatanmuditakhecaracakravāla-</l>
<l>sāmājikastimitalocanacakradṛṣṭaḥ|</l>
<l>daityādhipo 'dbhūtavidhāyi vijṛmbhamāṇa-</l>
<l>viśliṣṭasaṃdhiḍimaḍambaracāraṇo 'bhūt||44||</l>
</lg>
<lg type="verse" xml:id="HV_50_45">
<l>ānemuṣo vijahatā dadhuṣaśca darpa-</l>
<l>mānighnatā juhuvuṣo 'bhimukhaṃ yātārāt|</l>
<l>tenākhilā yudhi parasparamūyire 'tha</l>
<l>gāḍhaṃ śarairdaśadiśo dṛḍhacāpamuktaiḥ||45||</l>
</lg>
<lg type="verse" xml:id="HV_50_46">
<l>ākarṇakuṇḍalitakarka'sakāladaṇḍa-</l>
<l>cakrāyamāṇamaṇikāmukanirgatena|</l>
<l>bāṇena vakṣasi jaghāna mṛgāṅkamauli-</l>
<l>mābaddhamatsaramathāvasare 'surāriḥ||46||</l>
</lg>
<lg type="verse" xml:id="HV_50_47">
<l>devo 'pi dānavapateḥ pṛthujatrusīmni</l>
<l>tiṣṭhetyudīrya śaraghātavivṛddhamanyuḥ|</l>
<l>preṅkhanmukhāgraśihinaṃ nicakhāna bāṇa-</l>
<l>mutsaṃkhyasaṃkhyakṛtapuṅkhatayorupuṅkham||47||</l>
</lg>
<lg type="verse" xml:id="HV_50_48">
<l>tāvuttarottaraduruttaratāratamya-</l>
<l>tāmyaddīnākṛśakṛśānuparītabāṇau|</l>
<pb n="698" />
<l>saṅgrāmavartmani paraspararandhralābha-</l>
<l>bandhābhisaṃdhi ciramakramatāmavandhyam||48||</l>
</lg>
<lg type="verse" xml:id="HV_50_49">
<l>vakṣo 'ndhakasya nijaghāna ghanāghanatvi-</l>
<l>ḍīśastaḍinnibiḍacaṇḍakaḍārakāṇḍaiḥ|</l>
<l>kūlādrisānukaṭakaṃ vika.aistaraṅga-</l>
<l>bhaṅgaiḥ savāḍvaśikhairiva kūrmaketuḥ||49||</l>
</lg>
<lg type="verse" xml:id="HV_50_50">
<l>pre"Nkhacchikhā viśikhasaṃhatirandhakena</l>
<l>muktā tataḥ śirasi śūlabhṛtaḥ śarāroḥ|</l>
<l>cūlāvacūlaphaṇiphūtkṛtivahniheti-</l>
<l>saṃpluṣṭapakṣatipuṭā viṣamaṃ nyapaptat||50||</l>
</lg>
<lg type="verse" xml:id="HV_50_51">
<l>karṇāvataṃsitaphaṇisphuritasphuliṅga-</l>
<l>phūtkāravahnitapanātapadagdhapakṣaḥ|</l>
<l>vyomnaḥ patanditisutādhipaśailamūrdhni</l>
<l>saṃpātivibhramamadhatta vṛṣāṅkabāṇaḥ||51||</l>
</lg>
<lg type="verse" xml:id="HV_50_52">
<l>vistāriśalyamukhanirgatarohidaśva-</l>
<l>śārīkṛtāmbaratalā bhayamadadhānāḥ|</l>
<l>taccāpamaṇḍalaviniṣpatitāḥ prasasru-</l>
<l>rulkāpiśācanicayā iva dikṣu bāṇāḥ||52||</l>
</lg>
<lg type="verse" xml:id="HV_50_53">
<l>dūraṃ daridrihi dareṇa vidārayādrī-</l>
<l>ndarpoddhatāñjahi jahīti narānarātīn|</l>
<l>ityāharnpravijahāra sakarṇajāha-</l>
<l>raktāntanetrayugalo vijahau ca khedam||53||</l>
</lg>
<lg type="verse" xml:id="HV_50_54">
<l>guñjadguṇāviralaśabdavimiśragāḍha-</l>
<l>maurvīvirāvamukharo 'tha śilīmukhaughaḥ|</l>
<l>dūrādaśiśriyadivāmbaracāricakra-</l>
<l>mānandamasya survairivadhāhitaṃ saḥ||54||</l>
</lg>
<pb n="699" />
<lg type="verse" xml:id="HV_50_55">
<l>vaktrāmṛtāṃśupariveṣapṛṣatkapīṭha-</l>
<l>niṣṭhyūtaniṣṭhuravipāḥavijarjarāṃsaḥ|</l>
<l>yodhānmucoca raṇamūrdhniṃ mumūrṣuṣo 'tha</l>
<l>randhrena jātu ripuṣu praharanti dhīrāḥ||55||</l>
</lg>
<lg type="verse" xml:id="HV_50_56">
<l>tatpattribhiḥ suraripoḥ śakalīkṛtānā-</l>
<l>mākāśa eva kaladhautśilīmukhānām|</l>
<l>rejuḥ patatpracuracūrṇaparāgadigdha-</l>
<l>bālārkaraśmiśabalā iva śailakūṭāḥ||56||</l>
</lg>
<lg type="verse" xml:id="HV_50_57">
<l>saṅgrāmanaṭakavilokanakautukātta-</l>
<l>saṃcārakhecarasahasravimānapaṅktīḥ|</l>
<l>ūrdhvaṃtarāṃ taraṇimārgarudhaḥ pracaṇḍa-</l>
<l>kodaṇḍanirgataśarāmanayatsmarāreḥ(?)||57||</l>
</lg>
<lg type="verse" xml:id="HV_50_58">
<l>taccāpanirgatanirargalamārgaṇaugha-</l>
<l>pakṣānilāhativijarjaritābhramāsīt|</l>
<l>vyapāryamāṇavividhāyudhaghātarūḍha-</l>
<l>gāḍhāsitavraṇakiṇāṅkamivāntarikṣam||58||</l>
</lg>
<lg type="verse" xml:id="HV_50_59">
<l>āpīyata sthagitabhāskarabimbabīja-</l>
<l>koṣairnavātapamadhusphuṭapattraśobhaiḥ|</l>
<l>jyāghos.agītimukharairbhuvananāravinda-</l>
<l>garbhāspadaṃ sapadi daityaśilīmukhaughaiḥ||59||</l>
</lg>
<lg type="verse" xml:id="HV_50_60">
<l>vistārya cāpamatha visphuradagniheti</l>
<l>niḥśaṅkahuṃkṛti nidhānamahaṃkṛtīnām|</l>
<l>daityādhipaḥ kuṭilitabhrukuṭīvibhaṅga-</l>
<l>bhāsvallalāṭa iti dhūjaṭimābabhāṣe||60||</l>
</lg>
<lg type="verse" xml:id="HV_50_61">
<l>tiṣṭhādhunā kva nu baṭo mama dṛṣṭimārgā-</l>
<l>dgantāsi puṣpaviśikho 'smi na mandavīryaḥ|</l>
<pb n="700" />
<l>kālo 'thavā na kṛpaṇaḥ kṛmikīṭajantu-</l>
<l>jīvāpahāracaturo na gajāsuro vā||61||</l>
</lg>
<lg type="verse" xml:id="HV_50_62">
<l>anyā hi nṛttarabhasotthitadattatāla-</l>
<l>vetālamālitatalā pitṛmandirorvī|</l>
<l>saṅgrāmabhūmiraparā bhaṭacaṇḍacakra-</l>
<l>dordaṇḍadarpanikaṣopalapaṭṭikā'srīḥ||62||</l>
</lg>
<lg type="verse" xml:id="HV_50_63">
<l>ityūcivānnirabhinatsmayamāna eva</l>
<l>taṃ pañcabhirjvalitavahniśikhaiḥ pṛṣatkaiḥ|</l>
<l>kiṃcittadīyaviśikhāśanipātabhinna-</l>
<l>vakṣaścacāla ca śśāṅkakalāvacūlaḥ||63||</l>
</lg>
<lg type="verse" xml:id="HV_50_64">
<l>tasminmanākcalati ṣaṇmukhadattadṛṣṭi-</l>
<l>dṛṣṭārtileśasadapatrapalambavaktre|</l>
<l>āmardakastvaritamandhakamabhyadhāva-</l>
<l>dutpāṭitasthagitabhānusumerukūṭaḥ||64||</l>
</lg>
<lg type="verse" xml:id="HV_50_65">
<l>daityādhipastamatha saṃmukhamāpatanta-</l>
<l>mālokya kopavivaśo viśikhairarautsīt|</l>
<l>taccoditaṃ śikharamucchikharatnasāra-</l>
<l>masyābhinattilatulāmadhirūḍhamanyaiḥ||65||</l>
</lg>
<lg type="verse" xml:id="HV_50_66">
<l>tasmai rathā'ngamakiranmurajinmahāji-</l>
<l>helo halī haritasaptisutaśca daṇḍam|</l>
<l>saṃstabhya tānatha śaraiḥ sa sahasrasaṃkhyaiḥ</l>
<l>saṃkhye jaghāna laghu pañcabhirindumaulim||66||</l>
</lg>
<lg type="verse" xml:id="HV_50_67">
<l>kodanḍadaṇḍaśikharasthaphalāsahasra-</l>
<l>phūtkāravahnikaṇatārakitāntarikṣam|</l>
<l>ciccheda vāsukiguṇaṃ kirataḥ pṛṣatkā-</l>
<l>nāsādya randhramatha tasya śaraiḥ surāriḥ||67||</l>
</lg>
<pb n="701" />
<lg type="verse" xml:id="HV_50_68">
<l>pratuptadīptamaṇidīdhiticakravāla-</l>
<l>saṃkīryamāṇavikaṭonnatakoṭidaṇḍam|</l>
<l>vicchinnapannagaguṇaṃ dhanurindumaule-</l>
<l>rindrāyudhaśriyamadīdharadantarikṣe||68||</l>
</lg>
<lg type="verse" xml:id="HV_50_69">
<l>sa cchinnavāsukiguṇo jayalābhaliṅga-</l>
<l>māliṅgitāmbaraśikhāgraśikhāsphuliṅgam|</l>
<l>jagrāha kopakuṭilabhrukuṭīvibhaṅga-</l>
<l>piṅgekṣaṇānanadurīkṣyavapustriśūlam||69||</l>
</lg>
<lg type="verse" xml:id="HV_50_70">
<l>niḥśeṣalokakavalagrahaṇāya valga-</l>
<l>dālolahetirasanastarasotpatiṣyan|</l>
<l>tasyābhivādayitumaurvamivāgnimāśu</l>
<l>huṃkāravahnirudadhau jhagiti nyapaptat||70||</l>
</lg>
<lg type="verse" xml:id="HV_50_71">
<l>tenātha śaṃkarakarabhramitena tūrṇa-</l>
<l>makṣuṇṇameva ghanavartmani gharmaraśmeḥ|</l>
<l>ābadhyata trigunamāśu vivṛttilola-</l>
<l>śākhātrayānalaśikhāpariveṣacakram||71||</l>
</lg>
<lg type="verse" xml:id="HV_50_72">
<l>ākṛṣṭaśailaśikharaṃ taralīkṛtārka-</l>
<l>candraṃ samudrasalilaplutanākamārgam|</l>
<l>puñjīkṛtoḍḍu dalitakṣitipīṭhapṛṣṭha-</l>
<l>māsīdanubhramaṇalolamamuṣya bimbam||72||</l>
</lg>
<lg type="verse" xml:id="HV_50_73">
<l>śūlāgnitāpadalitopalamūlasaṃdhi-</l>
<l>bhāgāni bhagnataṭakalpatarūṇi tūrṇam|</l>
<l>peturvimuktivikaṭīkṛtadūradṛśya-</l>
<l>pṛṣṭhapratiṣṭhitanabhāṃsi śirāṃsi meroḥ||73||</l>
</lg>
<lg type="verse" xml:id="HV_50_74">
<l>tasmiṃśca dhūrjaṭikarabhramite vidhūta-</l>
<l>sindhurmisaṃhatipariplutanākapṛṣṭhe|</l>
<pb n="702" />
<l>pusphora taddahanapīvaravisphuliṅga-</l>
<l>viśliṣṭabhedamahimāṃśumarīcibimbam||74||</l>
</lg>
<lg type="verse" xml:id="HV_50_75">
<l>ūhuḥ pinākaśikhātāpavilīyamāna-</l>
<l>vistīrṇakāñcanaśilāśikharapravṛttāḥ|</l>
<l>ratnopalaskhalanabhinnajalāḥ sumeroḥ</l>
<l>kūlaṃkaṣāḥ kaṭakabhūmiṣu nirjhariṇyaḥ||75||</l>
</lg>
<lg type="verse" xml:id="HV_50_76">
<l>śākhāntarālaparivartavilolavahni-</l>
<l>jvālākalāpavikaṭāñjalibhistadānīm|</l>
<l>tenodapīyata paribhramaṇānubandha-</l>
<l>saṃjātadurdharadaśeva surasravantī||76||</l>
</lg>
<lg type="verse" xml:id="HV_50_77">
<l>jvālākalāpakavalīkṛtasaptasindhuṃ</l>
<l>tāpasphuradvikaṭaṭāṃkṛti śailakūṭam|</l>
<l>caṇḍālikajvalanamūrjitamutsasarja</l>
<l>saṃvartakāla iva vaktratalena śaṃbhuḥ||77||</l>
</lg>
<lg type="verse" xml:id="HV_50_78">
<l>tenāndhakasya vikaṭonnatacāpacakra-</l>
<l>muktāḥ śarāḥ sthagitadiktaṭamāpatantaḥ|</l>
<l>nirdehire jaraṭhahetiśataiḥ sarīḍha-</l>
<l>maurvāgnineva makarākaravīcibhaṅgāḥ||78||</l>
</lg>
<lg type="verse" xml:id="HV_50_79">
<l>taṃ śūlaśaktimusalāśanipaṭṭiśāsi-</l>
<l>paṭṭairnihatya purajidditijaṃ jughora|</l>
<l>ghorāstravṛṣṭibhirarthādidadandhako 'pi</l>
<l>tasminpunaḥ sa vavṛdhe saviśeṣamagniḥ||79||</l>
</lg>
<lg type="verse" xml:id="HV_50_80">
<l>kodaṇḍamaṇḍalavinirgatamasya bāṇa-</l>
<l>jālaṃ yudhi prasabhamindudharo nihatya|</l>
<l>vegādrathaṃ prati sasāra tamājaghāna</l>
<l>daityādhipo 'pi gadayā guruśūlahastam||80||</l>
</lg>
<pb n="703" />
<lg type="verse" xml:id="HV_50_81">
<l>daityādhiperigadādalitottamāṅga-</l>
<l>viṣpandisāndrarudhirokṣitadanturārciḥ|</l>
<l>jajvāla dhurjaṭimukhāgniruvoṣa cātha</l>
<l>tatsyandanaṃ saturagadhvajasūtacakram||81||</l>
</lg>
<lg type="verse" xml:id="HV_50_82">
<l>kapiśitadaśadigbhirvahninā heticakrai-</l>
<l>stripura iva tadānīṃ syandane tena dagdhe|</l>
<l>śiśirakarakirīṭaṃ daityanātho jighṛkṣuḥ</l>
<l>sarabhasamatha darpādutpapātāntarikṣam||82||</l>
</lg>
<lg type="verse" xml:id="HV_50_83">
<l>smitavikasitagaṇḍabhittibhāgastamabhimukhaṃ guruvegamāpatantam|</l>
<l>samamabhinadaśeṣadaityakāntājanahṛdayaistriśikhena śūlapāṇiḥ||83||</l>
</lg>
<lg type="verse" xml:id="HV_50_84">
<l>tadvakṣaḥ sphuritakṛśānuśūlakoṭiṃ jhāṃkārāravabadhirīkṛtāntarikṣam|</l>
<l>sasyande rudhiramakāri yena saṃdhyātāmrāṃśucchuritamivābhracakravālam||84||</l>
</lg>
<lg type="verse" xml:id="HV_50_85">
<l>ditijarudhiradhārāsiktaśūlāśribhāga-</l>
<l>jvalanajanitadhūmaśyāmalaṃ sūryabimbam|</l>
<l>vigalitaruciṭaṅkāghātassaṃsaktamūla-</l>
<l>kṣatajamiva tadānīmantarikṣe ruroca||85||</l>
</lg>
<lg type="verse" xml:id="HV_50_86">
<l>sasyande triśikhavidāritātsurāreryadvakṣaḥkaṭakataṭādasṛkchaṭāmbhaḥ|</l>
<l>viśveṣāmakuruta tatpratāpavahnipluṣṭānāmapi jagatāṃ tadeva śāntim||86||</l>
</lg>
<lg type="verse" xml:id="HV_50_87">
<l>triśikhamukhavibhedādañjanakṣodapuñja-</l>
<l>cchaviravanimamuñcadvyomasīmnyardyamānaḥ(?)|</l>
<l>gaganabhuvi sa evālokyatārātisainyai-</l>
<l>rditisutakulalakṣmīsaṃkṣayotpātameghaḥ||87||</l>
</lg>
<lg type="verse" xml:id="HV_50_88">
<l>tadvakṣaḥ kaṭakadasṛṅnipatitaṃ sāndraṃ kapālodare</l>
<l>pītvā tatpariṇāmapāṭalamivātāmraṃ vapurbibhratī|</l>
<l>cāmuṇḍāṅgulikoṭibhāgamalanāttadvīryabījāṅkurā-</l>
<l>nacchinnākhilasaṃtatīnsarabhasaṃ cakre praticchandakān||88||</l>
</lg>
<pb n="704" />
<lg type="verse" xml:id="HV_50_89">
<l>triśikhadahanajvālātāpakvathadbahalāsṛjaḥ</l>
<l>sapadi vapuṣastasyāśeṣātkṛtādatha bhasmasāt|</l>
<l>stimitanayanavrātairdṛṣṭaṃ surāsuramaṇḍalaiḥ</l>
<l>śaśidharakalāmaulerjyotiḥ śariramathāviśat||89||</l>
</lg>
<lg type="verse" xml:id="HV_50_90">
<l>grāsīkṛtarditasurāsuracakravāla-</l>
<l>saṅgrāmasāgaragatāndhakakālakūṭaḥ|</l>
<l>nirdhūtacāmaramarutparivījitāṃsa-</l>
<l>pīṭhe dideśa haraye 'tha sa rājyalakṣmīm||90||</l>
</lg>
<lg type="verse" xml:id="HV_50_91">
<l>unmūlitākhilavipakṣagaṇāsu tūrṇa-</l>
<l>masyājñayā pura ivāmaralokapālāḥ|</l>
<l>dikṣu kramādatha yathāyathameva gupti-</l>
<l>hetoḥ sthitiṃ pramadaphulladṛśo babandhuḥ||91||</l>
</lg>
<lg type="verse" xml:id="HV_50_92">
<l>nipatitamarisainyābhyāhataṃ saṃyugorvyaṃ</l>
<l>nijakaraparimarśānniṣprahāravraṇaṃ saḥ|</l>
<l>śaśiśakalakirīṭasyandamānāmṛtāmbhaḥ</l>
<l>srutikṛtapariṣekaṃ jīvayāmāsa sainyam||92||</l>
</lg>
<lg type="verse" xml:id="HV_50_93">
<l>diśi diśi makarandasyandamādyaddvirephāḥ</l>
<l>surabhitaghanamārgāḥ puṣpavṛṣṭīḥ kirantaḥ|</l>
<l>pratinavamukharāgānekavāditraghoṣā-</l>
<l>stamahitavadhatuṣṭāstuṣṭuvuḥ siddhasādhyāḥ||93||</l>
</lg>
<lg type="verse" xml:id="HV_50_94">
<l>jaguramarataruṇyo maṅgalaṃ tāramandra-</l>
<l>kramataralitahārotkampipīnastanāgrāḥ|</l>
<l>aviratavividhabhrūbhaṅgasaṃlakṣyamāṇa-</l>
<l>sphuṭataragurucetovāsanā nākamārge||94||</l>
</lg>
<pb n="705" />
<lg type="verse" xml:id="HV_50_95">
<l>tridaśagaṇapatīṃstānviślathanmauliratna-</l>
<l>praṇatinataśiraskānsaṃyuge dṛṣṭabhaktīn|</l>
<l>abhimatavaralābhaiḥ so 'tha saṃbhāvya devyā</l>
<l>saha sukhamanubhāvātsvāṃ purīmadhyatiṣṭhat||95||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye devadevapratiṣṭhāpanaṃ nāma
pañcāśaḥ sargaḥ|
</p>
<p>samāpto' yaṃ granthaḥ|</p>
</div>
<div n="prasasti" type="chapter">
<p>(granthakartuḥ praśastiḥ|)</p>
<lg type="verse" xml:id="HV_P_1">
<l>śrīdurgadattanijavaṃśahimādrisānu-</l>
<l>gaṅgāhradāśrayasutāmṛtabhānusūnuḥ|</l>
<l>ratnākaro lalitabandham idaṃ vyadhatta</l>
<l>candrārdhacūlacaritāśrayacāru kāvyam||1||</l>
</lg>
<p xml:id="HV_P_1p">sa kila kavir evam uktavān-</p>
<lg type="verse" xml:id="HV_P_2">
<l>lalitamadhurāḥ sālaṃkārāḥ prasādamanoramā</l>
<l>vikaṭayamakaśleṣoddhāraprabandhanirargalāḥ|</l>
<l>asadṛśagatīś citre mārge mamodgirato giro</l>
<l>na khalu nṛpate ceto vācaspater api śaṅkate||2||</l>
</lg>
<lg type="verse" xml:id="HV_P_3">
<l>sāndrānandāmṛtarasaparispandaniḥsyandinīnā-</l>
<l>m asmadvācām atiśayajuṣāṃ vastutattvābhidhāne|</l>
<l>prauḍhajyotsnādhavalavikasaddigvadhūkarṇapūra-</l>
<l>brahmastambhastabakayaśasāṃ ko 'pi ṭāṅkāraṭaṅkaḥ||3||</l>
</lg>
<lg type="verse" xml:id="HV_P_4">
<l>dhārākāvyaprabandhapraṇihitaparamaḥ śrotrapeyā kavīnāṃ</l>
<l>bhāṣāṣaṭke 'pi yasya kvacid api na gatā bhāratī bhāravattvam|</l>
<pb n="706" />
<l>prāptajñeyāvasānasphuradamalataraprāptibhajñānasaṃpa-</l>
<l>t so 'haṃ ratnākaras te sadasi kṛtapadaḥ kṣmāpa vāgīśvarāṅkaḥ||4||</l>
</lg>
<lg type="verse" xml:id="HV_P_5">
<l>yasyodaye 'ndhatamasaṃ dadhato (dahato) viśuddhi-</l>
<l>r āvirbhavaty aniśam eva jalāśayānām|</l>
<l>tadgrastavāṅmayasamudram avehi rāja-</l>
<l>n ratnākaraṃ ravim athainam agastyam aurvam||5||</l>
</lg>
<lg type="verse" xml:id="HV_P_6">
<l>dṛbdhaṃ satprajñakair yan na jagati kavibhir vastu tan nāsti kiṃci-</l>
<l>t kṣuṇṇe kṣuṇṇatvacintā gahanaviṣayatā tasya dūrāstu tāvat|</l>
<l>tanmandābhipragalbhaprasaragurugirām agraṇīr bāṇa eko</l>
<l>rājan ratnākaraś ca jvalanavadavanau jājvalīti dvitīyaḥ||6||</l>
</lg>
<lg type="verse" xml:id="HV_P_7">
<l>haravijayamahākaveḥ pratijñāṃ śṛṇuta kṛtapraṇayo mama prabandhe|</l>
<l>api śiśur akaviḥ kaviḥ prabhāvād bhavati kaviś ca mahākaviḥ krameṇa||7||</l>
</lg>
</div>
-->
    </body>
  </text>
</TEI>
